   д-р Здравко Савески
   Димитар Апасиев
   Александар Ковачевски
   Кире Василев
ОБЕЗВРЕДНУВАЊЕ НА ТРУДОТ
анализа на трудово-правната легислатива во
          периодот на транзицијата
                 д-р Здравко Савески
                  Димитар Апасиев
                Александар Ковачевски
                     Кире Василев
         ОБЕЗВРЕДНУВАЊЕ НА ТРУДОТ
анализа на трудово-правната легислатива во периодот
                  на транзицијата
Издавач:
Движење за социјална правда – Ленка
www.lenka.mk
lenka.dsp@gmail.com
Во соработка со:
Компјутерска подготовка:
Александар Ковачевски
Тираж:
400 примероци
Печати:
Југореклам, Скопје
            д-р Здравко Савески
             Димитар Апасиев
          Александар Ковачевски
                Кире Василев
ОБЕЗВРЕДНУВАЊЕ НА ТРУДОТ
анализа на трудово-правната легислатива во
         периодот на транзицијата
     Движење за социјална правда – Ленка
                 Скопје, 2010
Оваа книга е објавена според условите на лиценцата на Криејтив комонс: Наведи извор-
Некомерцијално-Без адаптирани дела. 2.5 Македонија
Можете:
          Да споделите – да умножувате, дистрибуирате, јавно да го прикажувате или јавно
          дигитално да го прикажувате делото.
Под следните услови:
          Наведи извор — Морате да го наведете изворот на ист начин како што тоа го
          направил авторот или давателот на лиценцата (но не на начин кој би сугерирал дека
          тие ве поддржуваат вас или вашето дело).
          Некомерцијално — Не смеете да го користите ова дело за комерцијални цели.
          Без адаптирани дела. — Не смеете да го промените, трансформирате или да го
          адаптирате ова дело.
Во случај на понатамошно користење или дистрибуција морате на другите јасно да им
ги дадете до знаење условите под кои е лиценцирана ова дело. Најдобар начин за да го
направите тоа е да поставите врска до оваа веб-страница:
http://creativecommons.org/licenses/by-nc-nd/2.5/mk/
• Секој од горенаведените услови може да биде поништен ако добиете дозвола од носителите
на авторските права.
• Ништо во оваа лиценца не ги нарушува или ограничува моралните права на авторите.
CIP – Каталогизација во публикација
Национална и универзитетска библиотека „Св. Климент Охридски“, Скопје
349.2:340.13(497.7)”1990-2010“
   ОБЕЗВРЕДНУВАЊЕ НА ТРУДОТ : анализа на трудово-правната
легислатива во периодот на транзицијата / Здравко Савески ...[и
др.]. - Скопје : Движење за социјална правда - Ленка, 2010. - 202
стр. : табели ; 21 см
Фусноти кон текстот. - Автори: Здравко Савески, Димитар Апасиев,
Александар Ковачевски, Кире Василев
ISBN 978-608-65134-0-5
1. Савески, Здравко [автор]
a) Трудово право - Законодавство - Македонија - 1990-2010
COBISS.MK-ID 83318026
                         содржина
Вовед  ��������������������������������������������������� 7
Закон за работни односи (Д.А.)  ����������������������������      13
   1. Засновање работен однос  �����������������������������      14
   2. Права и обврски на работниците и на работодавачите  ������  25
   3. Престанок на работниот однос  �������������������������     34
   4. Заштита на работничките права  ������������������������     45
   5. Асоцијации на работници и на работодавачи  �������������    47
   6. Колективни договори  ��������������������������������       50
   7. Штрајк  ��������������������������������������������        54
   8. Контрола и надзор во областа на работните односи  ��������  57
   9. Одговорност на работниците и на работодавачите  ���������   61
Закон за вработување и осигурување во случај
на невработеност (З.С)  ����������������������������������� 67
Закон за пензиското и инвалидското осигурување (З.С.)  ������ 90
Закон за вработување на инвалидни лица (К.В.)  ������������� 104
Закон за вработување и работа на странци (А.К.)  ����������� 111
Закони за поттикнување на вработувањето (З.С.)  ����������� 122
Закон за агенции за привремени вработувања (К.В.)  ��������� 127
Закон за волонтерството (А.К.)  ��������������������������� 129
Закон за еднакви можности на жените и мажите (К.В.)  ������� 131
Закон за безбедност и здравје при работа (К.В.)  �������������   133
Закон за инспекција на трудот (З.С.)  ����������������������     140
Закон за мирно решавање на работните спорови (Д.А.)  ������      145
Закон за парнична постапка (Д.А.)  ������������������������      147
Закон за извршување (Д.А.)  ������������������������������       149
Закон за трансформација на претпријатијата со
општествен капитал (А.К.)  ������������������������������� 152
Закон за трговските друштва (З.С.)  ������������������������ 158
Закон за јавните претпријатија (З.С.)  ���������������������� 162
Закон за стечај (А.К.)  ����������������������������������� 165
Закон за материјално обезбедување на невработените лица
поради приватизацијата на претпријатијата со доминантна
сопственост на државата во периодот од
2000 до 2004 година (Д.А.)  ������������������������������� 171
Закон за социјална заштита (К.В.)  ������������������������� 173
Закон за исплата на платите во Република
Македонија (А.К.)  �������������������������������������� 176
Закон за придонеси од задолжително социјално
осигурување (З.С.)  ������������������������������������� 188
Закон за евиденциите од областа на трудот (З.С)  ������������ 190
Закон за празници на Република Македонија (К.В.)  ���������� 192
Заклучок  ���������������������������������������������� 193
                                           ВОВЕД
                               Митовите и реалноста
    Падот на комунизмот и промената на општествено-економскиот
систем што следеше голем дел од македонските граѓани ги дочекаа со
ентузијазам и верба во подобар живот. Впрочем, како што тоа беше
случај и во останатите европски земји во кои на власт беа комуни-
стичките партии. Надежите за подобар живот не се темелеа само врз
уверувањето дека ќе дојде до важен исчекор во остварувањето на лич-
ните и политичките слободи и права, туку и врз убеденоста дека ќе се
излезе од повеќегодишната економска криза, а животниот стандард
набрзо ќе се приближи до оној на западните земји.
    Дваесет години подоцна јасно се гледа дека новиот систем значи-
телно потфрли во остварувањето на економските очекувања на маке-
донските граѓани. Реалноста со сета суровост ја покажува точноста на
оценките на американскиот економист и нобеловец Џозеф Стиглиц
дека „ретко кога јазот помеѓу очекувањата и стварноста бил поголем
отколку во случајот на транзицијата од комунизам во пазарна еконо-
мија“ 1 и дека „транзицијата не испадна да им користи на сиромаш-
ните.“ 2 Сепак тоа, барем во Македонија, не предизвика посериозни
преиспитувања на увереноста дека новиот систем (капиталистички
или пазарно-економски) сам по себе е фаличен. Причината за тоа во
голема мера се должи на широко-распространетото прифаќање на
митот за транзицијата.
    Овој мит покажува очебијна идентичност со еден претходен мит,
актуелен во бившиот систем, митот за преодниот период. Според овој
втор мит, ограничувањето на личните и политичките права, хипер-
трофирањето на државната власт, нискиот животен стандард, требаа
да се разберат и прифатат како нужен предуслов за преминувањето од
капитализам во комунизам. И поддршката за владејачката структура
се бараше и, особено во раните периоди, се добиваше не врз основа
на реално-сработеното, туку врз основа на ветувањето дека токму
1.  Joseph Stiglitz “Globalization and Its Discontents”, “Penguin Books”, London, 2002, p. 151.
2.  Ibid, p. 260.
                                                                                              7
таквата политика во неодредената иднина ќе доведе до потекување на
мед и млеко. Марксовата визија за царството на слободата преку ми-
тот за преодниот период беше ставена во служба на обезбедувањето
поддршка за Лениновата диктатура „на пролетаријатот“.
   Денес овој мит изгледа смешен. Смешни изгледаат и луѓето што „па-
ѓале“ на толку евтина пропаганда. Но, при школска примена на Орве-
ловата двомисла, истите тие луѓе на кои им е смешен комунистичкиот
мит за преодниот период, го бранат и веруваат во „пазарно-економ-
скиот“ мит на транзицијата. Според него, спроведувањето на сеоп-
фатна и инстантна приватизација, функционирањето на економијата
со што помала државна интервенција и вербата во семоќта на при-
ватната иницијатива ќе доведат до подигање на животниот стандард
на сите граѓани, богати и сиромашни, на нивото на западните земји.
Тоа што емпиријата докажа дека не е така не пречи, бидејќи – ова сè
уште е транзиција, односно ова сè уште не е посакуваниот економски
систем. При тоа, клучна улога за ова неутрализирање на ефектот на
реалноста врз очекувањата одигра преќутната реинтерпретација на
поимот „транзиција“. Имено, наместо да означува трансформација на
(поголемиот дел од) општествениот и државниот капитал во приватен
и воведување на пазарни механизми во економијата, овој поим беше
ефемеризиран до значење – достигнување на стандардите на западни-
те земји во политичката и особено во економската сфера.
   И кај двата мита може да се забележи дека го содржат уверувањето
дека таму некаде во неодредената иднина, автоматски, животот ќе
биде подобар отколку денес, како и залажувањето и самозалажување-
то дека сивилото на сегашноста е нужен предуслов за розевоста на
иднината. И токму ова залажување и самозалажување беше и е ос-
новната причина да не се види стварноста онаква каква што е и да не
се преземат чекори за нејзино менување. Митовите секогаш успивале,
додека спознавањето на стварноста, па колку и да е таа непријатна,
бил првиот чекор кон нејзино менување.
              Транзицијата и работничките права
   Неодамна, за еден штрајк на текстилни работнички во Велес беше
известено под следниот наслов: „Мизерни плати – експлоатација како
во раниот капитализам.“ Овие работнички работеле по 10 часа днев-
но, два месеци не зеле плата, а газдите не им плаќале ниту боледу-
вање, ниту хранарина. Според нивните изјави тие неколкупати прија-
вувале во трудовата инспекција, но инспекторите замижувале пред
8
експлоатацијата. Иако исплашени дека газдите ќе им се одмаздуваат,
тие сепак се одважија да излезат на штрајк. 3
    Постои и поинаква перцепција на состојбите. На 20 јануари 2005 го-
дина, само три дена по усвојувањето на измените на Законот за врабо-
тување и осигурување во случај на невработеност, со кои значително
беа намалени правата на работниците кои по сила на приликите се без
работа, тогашниот министер за труд и социјална политика Стевче Ја-
кимовски најде за сходно да изјави дека е потребно „оној што работи
да не биде заштитен како мечка во планина туку да тој биде изложен
на оценки. Нормално одреден број на стопанственици сметаат дека
одредени права се многу високи и дека треба драстично кратење.“ 4
    Оттука, се поставува прашањето: каква е фактичката состојбата со
работничките права во Македонија? Дали навистина македонските
работници се заштитени како мечки во планина или врз нив се врши
експлоатација како во раниот капитализам? Од една страна, несомне-
но е дека некои лица, врз основа на своите интереси и/или идеолошки
позиции, стојат на мислењето дека работниците се доволно заштите-
ни, па дури и дека сè уште имаат премногу права. Но, од друга страна,
несомнено е и тоа дека работниците, на своја кожа, чувствуваат дека
законот недоволно ги штити и дека газдите ги третираат онака како
што сакаат, а не онака како што е пропишано во законот.
    Обично, кога станува збор за незадоволителната состојба со работ-
ничките права во Република Македонија се мисли на тоа дека не се по-
читуваат правата што на работниците им ги гарантира законот. Одно-
сно, дека главниот проблем со работничките права е нивното кршење.
Како што може да покаже секое теренско истражување, кршењето на
работничките права во Република Македонија е сериозен проблем кој
значително го влошува животниот стандард и човечкото достоинство
на работниците. Но, положбата на работниците немаше да биде дотол-
ку лоша ако само ова беше проблем. Далеку помалку воочлив проблем
кој е барем исто сериозен колку кршењето на работничките права е
нивното постојано намалување. За намалување или кратење на ра-
ботничките права зборуваме кога преку донесување на нова законска
регулатива (измени и дополнувања на постоечки закон или изгласу-
вање нов закон) доаѓа до намалување на правата кои законот им ги
дава на работниците. Наспроти тоа, кршењето или непочитувањето
на работничките права подразбира оневозможување работниците да
3.  „Мизерни плати – експлоатација како во раниот капитализам“, http://www.a1.com.
mk/vesti/default.aspx?VestID=118085
4.  „Јакимовски: ’Работниците нема да бидат заштитени како мечки во планина‘“,
http://www.a1.com.mk/vesti/default.aspx?VestID=41943
                                                                                9
ги уживаат оние права што се пропишани во законот. И додека и кај
самите работници и кај пошироката јавност има јасно изградена свест
дека работничките права константно се кршат, тоа е далеку од точно
во поглед на намалувањето на работничките права.
   Со цел да се покаже дека и намалувањето на работничките права
е доста сериозен проблем, пристапено беше кон истражување на за-
конската регулатива што се однесува на работничките права во Репу-
блика Македонија. Целта на ова истражување, исто така, е да покаже
дека станува збор за процес на намалување на правата, односно дека
не се работи за изолирани случаи на намалувања на правата при што
доаѓа де до намалување де до зголемување на правата. Целта на истра-
жувањето е да покаже дека континуирано, без разлика која политичка
партија е на власт, биле донесувани промени во законската регулатива
на штета на правата на работниците. Билансот на политичките пар-
тии во однос на оваа проблематика ќе го прикажеме во заклучокот,
а за читателите да можат да го следат тоа која влада какви промени
во законската регулатива донела, овде посочуваме во кој период која
политичка партија ја предводела македонската влада:
   •  20 март 1991 – 17 август 1992 година – експертска влада
   •  5 септември 1992 – 30 ноември 1998 година – СДСМ
   •  30 ноември 1998 – 1 ноември 2002 година – ВМРО ДПМНЕ
   •  1 ноември 2002 – 28 август 2006 година – СДСМ
   •  28 август 2006 година до денес – ВМРО ДПМНЕ.
   Во врска со кршењето и намалувањето на работничките права
вреди да се спомне и тоа дека овие две појави не се со ѕид одвоени
една од друга. Всушност, зацементирањето на губењето на одредено
право се случува токму на таков начин што неуживањето на одредено
право, преку усвојувањето на соодветна законска регулатива, преста-
нува да биде кршење и станува намалување на правата. Саркастично,
еден од начините на надминување на дискрепанцата помеѓу законски
даденото право и фактичкото кршење на тоа право доста често се
надминувала или барем се намалувала преку усвојување промени во
законската регулатива кои резултираат со намалување на правата на
работниците. На тој начин, оневозможеноста работникот да оства-
рува одредено право се трансформира од кршењето на законските
одредби во постапување согласно законот.
   Ова е уште еден показател колку сериозен проблем е законското
намалување на правата. Брошурите и прирачниците кои се однесу-
ваат на работничките права во Македонија обично ги прикажуваат
10
 моменталните права кои ги уживаат работниците во дадена област. 5
 Пристапот воопшто не е лош сам по себе, но постоењето само на вак-
 ви студии оневозможува да се кристализира сознанието дека се слу-
 чува намалување на правата што ги имаат работниците. Покрај тоа,
 при постојното темпо на секое-годишно намалување на работничките
 права, ваквите брошури и прирачници доста брзо стануваат застаре-
 ни и неупотребливи за работниците, кои повеќе не можат да се пови-
 куваат на одредено право, бидејќи тоа право во меѓувреме законски
 престанале да го уживаат.
     Наспроти ваквиот позитивистички пристап кон материјата на ра-
 ботничките права, во оваа студија е применет компаративниот при-
 стап. Ќе бидат анализирани две категории закони: матичните закони
 што се однесуваат на работничките права и оние закони кои примар-
 но обработуваат друга проблематика, но сепак вклучуваат одредби
 кои ги засегаат работничките права. Анализата се однесува на перио-
 дот од почетокот на транзицијата до крајот на 2009 година, при што
 ќе се врши споредба на одредбите на измените и дополнувањата со
 законот на кој се однесуваат, а онаму каде што дошло до усвојување на
 нов закон, ќе се споредуваат одредбите на новиот закон со одредбите
 на претходниот закон што ја покрива истата материја. Во анализите
 ќе упатуваме на членот од дотичната измена и дополнување со кој се
 изменува, дополнува или заменува матичниот член од законот. Сме-
 таме дека тоа ќе биде доволно за заинтересираниот читател да може
 самиот да ја провери промената која е коментирана. Самите формула-
 ции во измените и дополнувањата, типично, често се доста опскурни.
 Но, таквите опскурни формулации од типот „член 73 се брише“, или
„во членот 68 став 2 по зборовите: ’повеќе од‘ се додаваат зборовите:
’80% од‘.“ може да содржат суштинска промена со која драстично се
 намалуваат правата на работниците. За да се овозможи лесен пристап
 до клучните сознанија до кои се дошло при анализата на законите,
 најважните сознанија од анализите се дадени во болд на почетокот од
 соодветната анализа.
     Би сакале уште да спомнеме дека не ја сметаме оваа студија за завр-
 шена целина која нема потреба од евентуални подобрувања. Затоа, ги
 покануваме сите оние што сметаат дека е можно одредено подобру-
 вање на сознанијата презентирани во неа, да нè контактираат и да го
 5.  На пример, Димко Миленков, Теофил Томановиќ „Прирачник за правата и обврските
 од работен однос“, „Академик“, Скопје, 1995. „Прирачник за правата на вработените
 жени и млади во Македонија“, Сојуз на синдикатите на Македонија, Куманово, 2007.
„Прирачник за безбедност и заштита при работа“, Сојуз на синдикатите на Македонија,
 Скопје, 2008.
                                                                                11
споделат своето мислење со нас. Уште една причина нè тера да не ја
гледаме студијата како завршена целина. Работничките права во Ма-
кедонија беа и ќе бидат на удар, многу повеќе ако самите работници и
политичките субјекти кои ги застапуваат нивните интереси не заста-
нат во одбрана на работничките права. Сè додека не е така, и понатаму
ќе се намалуваат и кршат правата, а студиите од овој тип, за жал, ќе
имаат неисцрпен материјал.
   За крај, Движењето за социјална правда – Ленка сака да Ѝ се забла-
годари на Фондацијата „Роза Луксембург“ за финансиската поддршка
која овозможи оваа студија да биде напишана и објавена. Ѝ се забла-
годаруваме и на Лилјана Ковачевска за логистичката поддршка околу
наоѓањето на повеќе потешко достапни закони кои беа анализирани
во оваа студија.
12
                      ЗАКОН ЗА РАБОТНИ ОДНОСИ
     Од почетокот на транзицијата, до денес, донесени се вкупно три
 закони за работни односи: малку пред распадот на СФРЈ беше доне-
сен Законот за работните односи на СРМ (1990), 1 којшто важеше
 паралелно со тогаш постоечкиот сојузен Закон за основните права од
 работниот однос (1989). 2 ЗРО на СРМ (1990) претрпе четири интер-
 венции 3 и, во 1993 година, беше заменет со нов Закон за работните
односи на РМ. 4 Овој закон, за време на дванаесетгодишниот период
 на неговото важење, имаше дури единаесет интервенции, 5 за во
 2005 година да биде заменет со новиот, и сè уште актуелен, Закон за
 работните односи. 6 Но, и овој најнов општ закон (lex generalis) за оваа
 материја не беше поштеден од интервенции, при што, до крајот на
 2009 година, се донесени четири негови измени и дополнувања. 7 Пок-
 рај oва, Уставниот суд на РМ донесе седум одлуки со кои се укинуваат
одредби од ЗРО/05. 8
     Во овој транзициски период, преку измените на ЗРО – кој, како
 основен закон (lex fundamentalis), ја игра улогата на своевиден
„работнички устав“, работничките права особено се влошија во
следниве сегменти: драстично се намалија правата на работници-
 те кои се прогласени за „технолошки вишок“; воведен е отказ без
 отказен рок; значително е отежнато остварувањето на правото на
 штрајк; намален е законски гарантираниот годишен одмор; овоз-
 можено е, преку дефинирањето на работното време, работникот
 1.  Закон за работните односи на СРМ; Сл. весник на СРМ, 20/90.
 2.  Закон за основните права од работниот однос; Сл. лист на СФРЈ – 60/89 и 42/90.
 3.  Закони за изменување и дополнување на Законот за работните односи (1990); Сл. весник
 на СРМ – 27/90, 10/91 и Сл. весник на РМ – 18/92, 12/93.
 4.  Закон за работните односи; Сл. весник на РМ, 80/93.
 5.  Закони за изменување и дополнување на Законот за работните односи (1993); Сл. вес-
 ник на РМ – 3/94, 14/95, 53/97, 59/97, 21/98, 25/00, 34/00, 3/01, 50/01, 25/03 и 40/03.
 6.  Закон за работните односи; Сл. весник на РМ, 62/05.
 7.  Закони за изменување и дополнување на Законот за работните односи (2005); Сл. вес-
 ник на РМ – 106/08, 161/08, 114/09 и 130/09.
 8.  У. бр. 139/2005-0-0 од 21.XII.2005; У. бр. 161/2005 од 22.XII.2005; У. бр. 134/2005-0-0 од
 29.III.2006; У. бр. 187/2005-0-1 од 10.V.2006; У. бр. 111/2006-0-1 од 24.I.2007; У. бр. 188/2006-
 0-0 од 4.IV.2007 и У. бр. 170/2006-0-1 од 6.VI.2007.
                                                                                               13
да биде натеран да извршува какви било работни задачи, а не само
оние кои се соодветни на неговото работно место и квалификации;
а временскиот период за работа на определено време беше продол-
жен од една, дури на пет години.
   Извесни подобрувања на положбата на работниците имаше во
овие сегменти: полното работно време од 42 се скрати на 40 часа
неделно; максималното траење на прекувремената работа de iure
се скрати од десет на осум часа неделно и се утврди на 190 часа го-
дишно; воведени се низа т.н. „антидискриминаторски одредби“;
воведена е и општа забрана на ноќната работа за малолетните ра-
ботници и за работниците над 57 години старост – за жени и над
59 години – за мажи, а беше предвидена и можноста, работниците
на кои не им се исплатени плати и придонеси три месеци еднопо-
друго – да иницираат (стечајна) постапка за престанок на правното
лице во кое работат.
                    1. Засновање работен однос
   1. Со ЗРО (1993) се избриша изречната одредба на ЗРО на СРМ (1990)
која, кај општите услови за вработување, прецизираше дека корис-
ник на лична пензија не може да заснова работен однос (чл. 3, ЗРО/90);
а, исто така, беше избришана и одредбата која предвидуваше заштита
на работодавачот од т.н. нелојална конкуренција којашто би се предиз-
викала ако работник, кој има посебни знаења од областа на техноло-
гијата и производството или, пак, ако располага со извесна деловна
тајна, истовремено, би работел и во друга организација (чл. 4, ЗРО/90).
   2. Во поглед, пак, на работната книшка, со донесувањето на ЗРО
(1993) се избришаа две мошне добри одредби: прво – веќе не се предви-
дуваше изречната забрана дека во работната книшка не е дозволено
да се внесуваат негативни податоци за работникот (чл. 49, ЗРО/90);
и, второ – беше избришана одредбата која предвидуваше дека, при
предавањето на работната книшка на работодавецот, овој е должен
на работникот да му издаде писмена потврда за приемот (чл. 50,
ЗРО/90) – што подоцна, во праксата, се покажа како плодна почва за
разни манипулации и уцени врз работниците. Петнаесет години по-
доцна, со измената и дополнување на ЗРО (2005) од август 2008 година,
целата глава од Законот што се однесуваше на „работничката книш-
ка“ беше изоставена (чл. 22, ЗИДЗРО/авг.08) – па оваа јавна исправа,
која содржеше општи податоци за работникот, за неговата стручна
подготовка, за вработувањата и др. – а којашто, во праксата, служеше
14
за докажување на факти при остварување на некои права – престана
да се издава и да постои. Работодавачот беше должен, во рок од два
месеца од влегувањето во сила на овој Закон – што значеше најдоцна
до почетокот на ноември 2008, на работникот да му го врати овој до-
кумент (чл. 30, ЗИДЗРО/авг.08). 9
    3. Понатаму, со промените на ЗРО (1993), дојде до измени кај
процедурата за огласување на работните места и избор од прија-
вените кандидати. Според чл. 9 од ЗРО (1993), работодавецот беше
обврзан јавно да ја огласи потребата од работници. ЗИДЗРО (1997)
ја ограничи обврската за јавно огласување само кај јавна установа,
јавно претпријатие и друго правно лице што врши дејност на јав-
на служба, државен орган или орган на општината, односно градот
Скопје (чл. 3, ЗИДЗРО/97). По оваа промена, приватните работо-
давци имаа пет можности, при што и натаму постоеше можноста на
вработување работници преку јавно огласување, но беше спомната и
можноста за обезбедување работник, директно од страна на самиот
работодавец, без огласување – со склучување и заверка на договор за
работа (чл. 2, ЗИДЗРО/97). Практиката покажа дека можноста за вра-
ботување без огласување на работното место е преферирана опција
од страна на приватните работодавци. Од гледна точка на работни-
кот, пак, новите одредби ја намалија достапноста и транспарентноста
на новите работни места на пазарот на труд, особено за лицата кои
немаат „врски“ или свои роднини помеѓу работодавците. Сепак, еди-
наесет години подоцна, со измената и дополнувањето на ЗРО (2005),
од август 2008 година, беше избришано ова најнетранспаретно непо-
средно обезбедување работник од страна на самиот работодавач – по
пат на директно склучување договор (чл. 3, ЗИДЗРО/авг.08). Но, овој
9.  Ставот на ССМ беше дека работничката книшка не требаше да се брише, иако, ком-
паративно гледано, во регионот тоа го стори и Хрватска. Оттаму велеа дека книшката е
јавен документ и му е потребна на работникот кога сака нешто да докажува пред одре-
дени органи, а доколку би ја немал не би можел да докажува одредени факти, доколку
тоа биде потребно. Според нив, со бришењето на работничката книшка ќе дојде до зго-
лемување на административните постапки и судските спорови и, од тие причини, тие
сметаа дека не е добро да се укинат овие одредби. Од КСС, пак, објаснуваа дека во уки-
нување на работничката книшка не гледаат ништо спорно, бидејќи сè ќе се евидентирало
компјутерски, а работникот, секој месец, ќе добива компјутерски извештај!? Нивниот
став беше дека, на тој начин, ќе се зголеми мобилноста на работната сила, бидејќи му се
овозможува на работникот да го промени работното место за некое подобро место без
да има пречки од типот на задржување на работничката книшка од работодавецот. Види
кај Димитар Клисаровски и Игор Петровски: Што ќе донесат измените во Законот за
работни односи? – Лошите работници не ќе може да ги спаси ниту еден синдикат; неде-
лен магазин Капитал, бр. 461 (2008).
                                                                                    15
потег на законодавецот беше направен откако, претходно – во 2006,
Уставниот суд ја укина оваа противуставна законска одредба. 10
    Во 1997 се укина одредувањето на рокот во кој работодавецот мора
да го избере кандидатот/те за работното место и, уште поважно, се
укина одредбата која пропишуваше дека известувањето за изврше-
ниот избор се доставува до сите кандидати – во рок од осум дена од
денот на донесувањето на одлуката за избор (чл. 11, ЗРО/93). Форму-
лирани на ваков начин, одредбите само ја зголемија анксиозноста на
кандидатите кои се пријавиле на оглас за конкретно работно место.
Сега тие не знаеја кога ќе се донесе одлуката и дали тие се вработени
или не!? Исто така, со измените од 1997 е укинато и правото на жалба
на кандидатите против донесената одлука за вработување, во рок од
15 дена – а кое право им беше дадено со ЗРО/93 (чл. 12). Но, со носење-
то на ЗРО (2005) интересно е тоа што, повторно, се враќаат правата
на неизбраните кандидати кои конкурирале за одредено работно ме-
сто, но сега со значајни рестрикции во однос на првичниот ЗРО (1993),
кој изречно го предвидуваше и правото на тужба. Имено, сега се
предвидуваше дека работодавачот мора, во рок од осум дена од денот
на склучувањето на договорот за вработување, писмено да го извести
кандидатот кој не е избран – дека не е избран, како и тоа кој кандидат
е избран. Исто така, тој е должен, во рок од три дена, да му ги врати и
сите документи што му ги доставил кандидатот, како доказ за испол-
нувањето на бараните услови за вршење на работата (чл. 27, ЗРО/05).
Четири години подоцна, со четвртата измена на ЗРО (2005), од октом-
ври 2009, пак се интервенираше и во овој сегмент – па во членот кој
предвидуваше објавување на слободните работни места од страна
на работодавачот, се изврши прецизирање дека, покрај другото, во
јавниот оглас треба да го наведе и рокот во кој, по истекот на рокот
за пријавување, ќе се изврши изборот – доколку, се разбира, со друг
закон поинаку не е определено (чл. 3, ЗИДЗРО/окт.09).
    4. Што се однесува до проблематиката на социјалното осигурување,
во 2005 беше предвидено дека работодавачот е должен да го пријави
работникот во задолжителното социјално осигурување, во согласност
со посебните прописи, а заверена фотокопија од пријавата му се вра-
чува на работникот – во рок од три дена од денот на стапувањето на
работа (чл. 13, ЗРО/05). Наспроти ова, со првата измена на ЗРО (2005),
од август 2008, се предвиде работодавачот да мора да го пријави, од-
носно одјави, работникот во задолжително социјално осигурување
10.  У. бр. 134/2005-0-0 од 29.III.2006. Имено, согласно чл. 32, ст. 2 од Уставот на РМ
(1991): „Секому, под еднакви услови, му е достапно секое работно место“ (курзив Д.А.).
16
(пензиско, инвалидско, здравствено и осигурување во случај на невра-
ботеност) – во согласност со посебните прописи, во Агенцијата за вра-
ботување на РМ – во рок од три дена од денот на потпишувањето на
договорот за вработување. А, пак, АВРМ, ФПИОМ и ФЗО се должни
да водат и трајно да ја чуваат евиденцијата на пријавите и одјавите во
социјално осигурување и, на барање на лицето, да му издадат подато-
ци за состојбата и промените во врска со социјалното осигурување.
Притоа, овие три државни институции вршат и размена на податоци-
те во врска со социјалното осигурување (чл. 2, ЗИДЗРО/авг.08). Една
година подоцна, со четвртата измена на ЗРО (2005), онаа од октомври
2009, овој став конечно ја доби својата финална верзија, којашто про-
пишува дека работодавачот е должен да поднесе пријава/одјава (обра-
зец М1/М2) за работникот во задолжителното социјално осигурување,
во согласност со посебните прописи – во АВРМ, пред работникот да
стапи на работа. Притоа, на работникот му се врачува заверена фо-
токопија од пријавата, во рок од три дена од денот на стапувањето
на работа (ЗИДЗРО/окт.09). Од ова се гледа неможноста или, пак,
незнаењето на законодавецот да формулира номотехнички издржана
законска одредба, која нема да се менува и по неколку пати за врема
од неколку години.
   5. Беа воведени и промени кај веќе постоечките видови работни
односи:
   а) Во врска со одредбите што се однесуваат на статусот на припра-
вниците, со ЗРО (1993) се избриша одредбата на ЗРО на СРМ (1990)
која велеше дека приправникот кој врши волонтерска работа има
право на здравствено и инвалидско осигурување, за инвалидност
и телесно оштетување предизвикано со повреда на работа или про-
фесионално заболување, како и право на соодветен паричен надо-
месток за вршење на работите и задачите утврдени во општиот акт,
односно колективниот договор – на товар на средствата на органи-
зацијата надлежна за работите на вработувањето (чл. 5, ЗРО/90).
Исто така, престана да постои и одредбата која предвидуваше дека
работодавецот е должен потребата од приправник да ја пријави на
организацијата надлежна за работите на вработувањето, заради јавно
огласување (чл. 6, ЗРО/90). Дванаесет години подоцна, со носењето на
новиот ЗРО (2005), кај работниот однос со приправници или „чираци“
(термин кој, со право, се чини надминат, а симптоматично е тоа што за
прв пат се среќава во ЗРО/05!?) – односно, со лице кое прв пат започ-
нува да врши работи соодветни за видот и степенот на своето стручно
образование и кое професионално треба да се оспособи за самостојно
вршење на работата – приправничкиот стаж си остана на најмногу
                                                                    17
една година, ако со закон не е поинаку определено. Но, воведени се не-
кои дополнувања во овој сегмент, како што се оние за времетраењето
на стажот: имено, приправничкиот стаж може сразмерно да се про-
должи, ако приправникот работи пократко од полното работно време,
но најмногу за шест месеци. Траењето на приправничкиот стаж се
продолжува и за времето на оправданото отсуство од работа, кое трае
подолго од 20 работни денови, освен за времето на годишниот одмор.
Во друг случај, пак, траењето на приправничкиот стаж може и да се
скрати, на предлог на одговорното лице – но, најмногу до 1/3 од прво-
битно одреденото траење (чл. 57, ЗРО/05). За прв пат е прецизирано
и тоа дека работникот-приправник има право на плата, определена
според закон и колективен договор, но не помалку од 50% од најнис-
ката плата на работното место за кое се оспособува (чл. 114, ЗРО/05).
Воведена е и норма која предвидува задолжително полагање испит, на
крајот на приправничкиот стаж, кој има третман на составен дел на
стажот и се полага пред неговото истекување (чл. 50, ЗРО/05). Нова е и
одредбата којашто предвидува ограничување на можноста за отказ на
приправникот од страна на работодавачот, бидејќи за времетраење на
приправничкиот стаж работодавачот не смее на приправникот да му
го откаже договорот за вработување, освен во случај на спроведување
постапка за престанување на работодавачот – како, на пример, при
стечај, ликвидација и сл. (чл. 59, ЗРО/05). Во оваа сфера, со ЗРО (2005)
се воведе и нов подвид на договорот за вработување – а тоа е договор
за волонтерски стаж (чл. 61, ЗРО/05) – и тоа, во случаите, кога овој
стаж е услов за полагање стручен испит или за самостојно вршење
дејност. 11
    б) Тенденцијата кон намалување на сигурноста на работното место
беше засилена преку измените од април 2003. ЗРО (1993) пропишува-
ше дека работен однос на определено време може да се склучи, „осо-
бено за: (1) сезонски работи – најдолго девет месеци во текот на една
календарска година; (2) зголемен обем на работа – најдолго шест ме-
сеци во текот на една година; (3) замена на отсутен работник – додека
трае отсуството од работа и (4) работа на определен проект – до завр-
шувањето на проектот“ (чл. 23 од ЗРО/93). Иако периодот на секое
вработување на определено време не е изречно определено, може да се
заклучи дека не би требало да трае долг период – односно, само по ис-
клучок, би можело да надмине една година. Меѓутоа, ЗИДЗРО (2003)
го утврди периодот на склучување на работен однос на определено
11.  Впрочем, кај нас има и посебен Закон за волонтерството (Сл. весник на РМ – 85/07,
161/08) којшто, во пракса, не се почитува дури ни од страна на државните органи!?
18
 време не подолго од три години, со тоа што содржеше и одредба која
 имаше намера да ја намали опасноста од злоупотреба на засновањето
 ваков работен однос: „Работен однос заснован на определено време
станува работен однос на неопределено време ако работникот продол-
 жи да работи, најмалку пет работни дена, и по истекот на периодот од
 три години“ (чл. 2 од ЗИДЗРО/03). Две години подоцна, со носењето
 на новиот ЗРО (2005), кај работниот однос на определено време – до-
 говорот за вработување, со прекин или без прекин, наместо најмногу
 до три, сега траеше максимум до четири години (чл. 46, ЗРО/05). А ако
 работникот продолжи да работи и по истекот на овој рок, при што
 веќе не се бара тоа да биде во наредните пет работни денови, туку до-
 волно е барем и еден ден – работниот однос, по сила на закон (еx lege),
се трансформира во работен однос на неопределено време. Понатаму,
симптоматично е тоа што е избришана експлицитната одредба која
 предвидуваше дека работникот кој засновал работен однос на опре-
 делено време има исти права и обврски како и работник кој засновал
 работен однос на неопределено време (чл. 25, ЗРО/03 – Пречистен
 текст) – што, во праксата, се одрази врз правата на поранешните ра-
 ботници, кога тие ќе останат без работа. 12 После три години, веќе со
 првата измена на ЗРО (2005), онаа од август 2008, во целост се измени
членот кој се однесуваше на работниот однос на определено време
– па, сега, договор за вработување може да се склучи на определено
 време за вршење на исти работи, со прекин или без прекин, до пет го-
дини. 13 А, пак, договор за вработување на определено време за замена
12.  Имено, се случија парадоксални ситуации – сите оние што биле евидентирани како
 вработени на определено време имаа право на добивање паричен надоместок, зависно
 од должината на нивниот стаж; а оние, пак, кои биле водени како вработени на неопре-
 делено време, што на прв поглед се чини поповолно, немаа такво право!? Ова е случај од
 праксата на АВРМ – Центар за вработување Велес, и тоа во повеќе приватни трговски
 друштва кои, поради економската криза во 2009, беа „принудени“ да ги отпуштат своите
 вработени.
13.  На пример, предлогот на ССМ беше во спротивен правец – наместо зголемување,
 тие бараа намалување на овој период од четири на две години, аргументирајќи дека на
 тој начин ќе се зацврстел социјалниот статус на работникот. Според нив, договорот за
 вработување на определено време е „атипичен договор“. Тие сметаа дека склучувањето
 на договори за работа на определено време за пет години е предолг временски период.
 На тој начин, би дошло до зголемување на бројот на невработени, бидејќи работодава-
чите ќе им ги раскинуваат договорите за работа на определено време на работниците
 пред истекот на петте години, наместо да ги трансформираат во договор за работа на
 неопределено време. А и според КСС, само оваа одредба од измените влијаеше негатив-
 но врз правата на работниците, но тие велеа дека овој член од Законот и порано не се
 почитувал, па работниците не се обезбедуваа со договор за вработување долго време по
 истекот на предвидените (четири) години. Тие се надеваат дека, овој пат, ќе се почитува
 оваа одредба и работниците, по истекот на петте години, ќе бидат обезбедени со договор
 за вработување на неопределено време. Види: Клисаровски, Петровски – цит. статија.
                                                                                     19
 на привремено отсутен работник може да се склучи сè до враќањето
 на привремено отсутниот работник (чл. 4, ЗРО/авг.08).
    в) Во врска со вршењето работа дома, воведено во 2003 (чл. 3,
 ЗИДЗРО/апр.03) – со носењето на ЗРО (2005) дојде до две помали про-
 мени: рокот, во кој работодавецот е должен да му достави примерок
 од договорот за работа на надлежниот инспектор на трудот, е намален
 од осум на три дена од денот на склучувањето на договорот; а, покрај
 ова, е прецизирано дека работодавачот е должен, и во овој случај, да
 обезбеди безбедни услови за заштита при работа дома (чл. 50, ЗРО/05).
    6. Со ЗРО (2005) беа воведени и некои сосем нови одредби, особено
 во делот на „Видовите работен однос“. Така, покрај веќе постоечките
 дотогашни, законски предвидени, видови работен однос (на неопре-
 делено време, на определено време, работен однос со приправници и
 работен однос надвор од просториите на работодавачот) – беа воведе-
 ни и следниве можности:
    а) договор за вработување со скратено работно време кај еден ра-
 ботодавач – кога работникот работи за време кое е пократко од пол-
 ното работно време кај работодавачот (чл. 48, ЗРО/05). Во овој случај,
 конкретниот работник има право на годишен одмор со т.н. минимал-
 но времетраење, кое не може да биде пократко од десет работни дена;
    б) договор за вработување со скратено работно време кај по-
 веќе работодавачи (т.н. двоен работен однос) – којшто има за
 цел постигнување на полното работно време определено со Зако-
 нот (чл. 49, ЗРО/05 – иако слична одредба веќе постоеше во чл. 39 од
 ЗРО/03 – Пречистен текст). А, во овој контекст, би било умесно да ги
 споменеме и новите одредби коишто, за прв пат, предвидуваат обврска
 за чување на деловна тајна од страна на работникот (т.н. забрана на
„инасајдерство“ – чл. 35, ЗРО/05); како и забрана за конкурентско
 дејствување, која може да се јави во два вида: како законска забрана
 (т.н. „конкурентска забрана“ – чл. 36, ЗРО/05) и како договорна забра-
 на (т.н. „конкурентска клаузула“ – чл. 37-39, ЗРО/05);
    в) договор за дополнително работење кај друг работодавач (т.н.
„дополнителна дејност“) – кој, за разлика од претходниот, го склучува
 работник кој работи со полно, а не со скратено работно време, со друг
 работодавач. Но, овој втор договор за вработување, кај другиот рабо-
 тодавач, мора да биде со скратено работно време – и тоа најмногу за
 десет часа неделно, а со претходна согласност на првичниот работода-
 вач, кадешто работникот е вработен со полно работно време (чл. 121,
 ЗРО/05). Ова, всушност, и не беше нов вид договор, во вистинска
 смисла на зборот, бидејќи во ЗРО (1993) беше изоставена одредбата
 од ЗРО на СРМ (1990) која предвидуваше дека работник кој, во една
 20
 или повеќе организации или работодавци, остварува полно работно
 време – може да работи уште кај еден работодавец, за 1/3 од полното
 работно време, при што мораше да обезбеди претходно одобрение од
 надлежниот орган кај својот „стар“ работодавец (чл. 25, ЗРО/90). Ина-
 ку, тука за прв пат, експлицитно се воведе и обврска на работодавците
 за заштита на личните податоци на работникот (чл. 44, ЗРО/05); 14
     г) договор за вработување со пробна работа (чл. 60, ЗРО/05) – при
 што, времетраењето на пробната работа не може да биде подолго од
 шест месеци, а работникот има право да се откаже од овој договор,
 при што е должен да остави прилично краток отказен рок од само три
 работни дена;
     д) веќе споменатиот договор за волонтерски стаж (чл. 61, ЗРО/05);
     ѓ) договор за вработување на куќни помошници (чл. 53, ЗРО/05) – кај
 овој посебен тип договор, покрај тоа што во нашата држава се офи-
 цијализира една средновековна феудална категорија – „слугувањето“,
„главарењето“ или „закрепостеноста“, има уште два куриозитета: един-
 ствено кај него е оставена одредбата која предвидува негова заверка во
 Заводот за вработување, што очигледно е пропуст при редактирањето
 на законскиот текст; а, во овој случај, предвидена е и можноста обез-
 бедувањето „сместување и исхрана на работникот, кај работодавачот,
 да претставува дел од платата“ – кој пак дел, во договорот, мора да
 биде изразен во пари!?;
     е) договор за вработување деловни лица (т.н. менаџерски дого-
 вор – чл. 54, ЗРО/05) – кај овој посебен договор, кој се очекува да се
 применува за т.н. работоводни органи, односно за директорските
 функции кај работодавачот, зачудува оставената законска можност за
 поинакво регулирање на меѓусебните права и обврски, меѓу другото
 и во делот на плаќањето, што остава простор за неоправдано приви-
 легирана позиција на менаџерите во однос на другите вработени во
 истото трговско друштво – како, на пример, преку делењето преви-
 соки „бонуси“ дури и во услови на загуба и лошо менаџирање, што,
 впрочем, беше случај и во високоразвиените западни земји за време
 на последната светска економска криза;
     ж) договор за вработување за вршење работи во странство, но само
 за ограничен период (чл. 249, ЗРО/05) – каде што, паралелно, се приме-
 нуваат и странските прописи согласно меѓународното приватно право;
     з) посебен договор поради вршење работи кои се надвор од дејноста
 на работодавачот, а кои имаат за предмет самостојна изработка или
 14.  Кај нас постои и посебен Закон за заштита на лични податоци (2005); Сл. весник
 на РМ – 7/05 и 103/08.
                                                                                  21
 поправка на одредени ствари (пр. машини); потоа, самостојно извр-
 шување на определена физичка или интелектуална работа (пр. кул-
 турно-уметнички работи и сл.) – чл. 252, ЗРО/05.
     7. Со промените од април 2003 беа воведени и првите кратки, но
експлицитни, одредби за недискриминација (чл. 1 од ЗИДЗРО/03).
Сепак, практиката покажа дека помеѓу основните и најчести причини
 за дискриминирање при засновање работен однос се субјективните
преференци на приватните работодавци, врз основа на роднинска
 поврзаност („непотизам“) или пријателски врски („протекции“) – а,
 токму во врска со ова, не беше понудено соодветно законско решение.
 Две години потоа, со носењето на новиот ЗРО (2005), беа дополнети
одредени „празнини“ во доменот на антидискриминацијата кои ги
 имаше во претходниот Закон:
     а) воведена е дистинкција на директна и индиректна дискримина-
ција (чл. 7, ЗРО/05), 15 а листата на егземпларно наброени случаи на
 дискриминација е проширена и за онаа дискриминација којашто се
 врши по основ на „полова насоченост“ (т.е. хомосексуалци или т.н.
 LGBT популација) – чл. 6, ЗРО/05. Воведен е и посебен став, според
 кој одредбите од колективните договори и/или договорите за врабо-
 тување со кои се утврдува дискриминација, се сметаат за ништовни!
А, во посебен член, признато е и правото на обештетување, при
 што е наведено дека во случаите на дискриминација, кандидатот за
 вработување или работникот има право да бара надомест на штета
– во висина од пет месечни просечни плати. Интересна и неконвен-
 ционална, но во позитивна смисла, е и одредбата која предвидува
 дека во случај на спор, ако кандидатот за вработување изнесе факти
 дека работодавачот постапил спротивно на антидискриминаторски
одредби од законот товарот на докажувањето, дека всушност нема-
 ло дискриминација, преминува на страната на тужениот работодавач,
освен ако овој докаже дека различниот третман е направен поради
 исклучоците предвидени во самиот ЗРО – а тоа, пак, е во случаите кои
се однесуваат на инвалиди, постари работници, бремени жени, мајки,
15.  Тука би сакале да споменеме и еден компаративен случај од оваа област. Имено,
 специјализираниот Британски суд за работни односи, во спорот R. vs. M.K., пресуди дека
 конкурсите за работно место во коишто е назначено дека се бара минимално работно ис-
 куство во години, можат да бидат индиректно дискриминирачки врз основа на возраста
 (т.н. „старосна дискриминација“) – па, кога приликите тоа го дозволуваат, треба да води
 сметка да се избегнува ваквото условување. За жал, македонските судии, образовани
 во духот на правниот позитивизам, досега не се одважиле на вакво правно толкување
 на овие антидискриминаторски одредби!? Види и Таше Стрезовски (превод): Правила
 на судот за работни односи за индиректна дискриминација во работните понуди – Ис-
 к
 ­ уства од Велика Британија; Правник – бр. 200, дек. 2008, стр. 12.
 22
како и посебните права на родителите, посвоителите и штитениците
(чл. 11, ЗРО/05);
   б) во рамките на антидискриминаторските одредби воведена е ди-
стинкција помеѓу термините „вознемирување“ на работно место – тоа
е секое несакано однесување предизвикано со некое дискриминатор-
ско дејствие или акт, кое има за цел или претставува повреда на досто-
инството на кандидатот за вработување или на работникот, а коешто
предизвикува страв или создава непријателско, понижувачко или
навредливо однесување; и „полово вознемирување“ – секое вербално,
невербално или физичко однесување од полов карактер, кое има за
цел или претставува повреда на достоинството на кандидатот за вра-
ботување или на работникот, а кое предизвикува страв или создава не-
пријателско, понижувачко или навредливо однесување (чл. 9, ЗРО/05).
   Со третото дополнување на ЗРО (2005), она од септември 2009, се
воведе уште и стриктна забрана за секаков вид психичко вознемиру-
вање на работно место – мобинг. Тоа е дефинирано како „негативно
однесување од поединец или група кое често се повторува, најмалку
во период од шест месеци, а претставува повреда на достоинството,
интегритетот, угледот и честа на вработените лица и предизвикува
страв или создава непријателско, понижувачко или навредливо одне-
сување – чија крајна цел може да биде престанок на работниот однос
или напуштање на работното место“. Извршител на мобинг може да
биде едно или повеќе лица со негативно и тенденциозно однесување,
без оглед на нивното својство – работодавач како физичко лице,
претпоставен т.е. одговорно лице или, пак, друг работник-колега
(чл. 1, ЗИДЗРО/септ.09). Нужно беше да се интервенира и кај правната
заштита, па така се предвиде дека, во случај на спор, кога е постапено
спротивно на забраната за мобинг, товарот на докажувањето паѓа на
поединецот или на групата против кои е поведен спор за вршење на
мобинг, освен ако овие докажат дека различниот третман е направен
поради претходно споменатите законски категории на лица кои се
третираат како „исклучоци од забраната за дискриминација“. Законо-
давецот се обидел да ја санкционира и одмаздољубивоста на помоќ-
ниот in concreto, пропишувајќи дека поради поведување постапка за
правна заштита од мобинг, како и сведочење во текот на постапката,
на вработеното лице не може, на посреден или непосреден начин, да
му се влошат условите за работа, односно не може да биде ставен
во неповолна положба, посебно со намалување на заработувачката,
преместување на друго работно место или спречување на напреду-
вање или стручно усовршување – т.н. деградација и/ли стагнација
(чл. 2, ЗИДЗРО/септ.09);
                                                                    23
   в) во оваа група на антидискриминаторски одредби спаѓаат и оние
кои се поврзани со кандидирањето и селекцијата за одредено ра-
ботно место. Тука е оној член кој предвидува полова еднаквост при
објавувањето на слободните работни места, при што не смее да се су-
герира на кој пол работодавачот дава предност (чл. 24, ЗРО/05); како
и забраната работодавецот, при склучување на договорот, да бара по-
датоци коишто не се во непосредна врска со работниот однос и, ком-
плементарно на ова, правото на кандидатот, за време на интервјуата
за работа, да не одговара на прашања кои не се во непосредна врска
со работниот однос (чл. 25-26, ЗРО/05). Но, предвидена е и изречна
одредба кандидатот да го извести работодавачот за болестите или дру-
ги околности кои можат, било како, да го оневозможат или суштестве-
но да го ограничат при извршувањето на обврските на договорот или,
пак, можат да го загрозат животот или здравјето на лицата со кои при
извршувањето на своите обврски доаѓа во контакт (чл. 26, ЗРО/05).
Сепак, подоцна, при самото склучување на договорот, кандидатот не
е должен да достави доказ за здравствената способност – освен ако
работодавачот, и тоа на своја сметка, не го испратил на здравствен
преглед (чл. 25, ЗРО/05).
   8. Треба да потенцираме дека со ЗРО (2005), во доменот на засно-
вањето работен однос, беа избришани две важни одредби:
   •  прво, повеќе ги нема одредбите со кои се пропишуваше кој рабо-
товоден орган ја носи одлуката за потребата од засновање работен
однос, како и онаа за изборот од пријавените или упатените кандида-
ти (чл. 12-13, ЗРО/03 – Пречистен текст);
   •  второ, веќе не се предвидува заверка на договорот за работа (по
ново, „договор за вработување“), од страна на Заводот за вработување
(чл. 19, ЗРО/03 – Пречистен текст) – па, дури, ни во случаите на најне-
транспаретното т.н. непосредно обезбедување работник, од страна на
самиот работодавец (по ново „работодавач“) – чл. 22, ЗРО/05.
   Тука би споменале уште и дека, со четвртата измена на ЗРО (2005) – од
октомври 2009, се интервенираше и во делот на автентичното тол-
кување на употребените поими и термини во самиот закон. Имено,
листата на веќе постоечките четири дефиниции се дуплираше т.е. се
зголеми за уште четири, и тоа: „работно време“, „време за одмор“, „ра-
бота во смени“ и „сменски работник“. Од овие, најголема дискусија кај
синдикатите, се чини со право, поради својата двосмисленост, предиз-
вика првонаведенава законска дефиниција, којашто работното време
го определува на следниов начин – тоа е „секој период (!?) во кој ра-
ботникот работи и е на располагање на работодавачот, за извршување
на работите и работните задачи, согласно со закон“ (чл. 1, ЗРО/окт.09).
24
    2. Права и обврски на работниците и на работодавачите
     Со носењето на ЗРО на РМ (1993), се воведоа извесни промени
 во различни области кои ја засегаа фактичката и правна положба на
 вработените, vis-à-vis поранешниот ЗРО на СРМ (1990). Понатаму,
 од вкупниот број измени и дополнувања на ЗРО (1993) половината
 донесоа промени во одредбите од оваа глава. Имено, до измени во
 оваа сфера дојде со законите од 1995, 1998, јули 2001 и април 2003. Со
 носењето, пак, на новиот ЗРО (2005), старата глава која гласеше „Пра-
 ва на работниците и нивната положба“ несмасно беше расфрлана
 во повеќе нови глави, кои не секогаш беа поставени на вистинското
 место, 16 а во доменот на положбата на вработените и нивните права
 се предвидоа повеќе промени, во различни области, кои соодветно ќе
 ги разработиме.
     1. Распоредување работник
     Со ЗРО (2005) беше избришана поранешната појаснувачка одредба
 којашто велеше дека работник кој, и без негова согласност, привре-
 мено – значи не подолго од 60 дена, бил распореден на работно место
 за кое се бара понизок степен на стручна подготовка поради „исклу-
чителни околности“ – има право на личен доход што би го остварил
 кога би ја вршел својата работа, доколку тоа е поповолно за него
 (чл. 10 од ЗРО/90). А веќе не постоеја ниту посебните одредби за т.н.
„привремени и повремени работи“ (чл. 46-48, ЗРО/90).
     2. Работно време
     а) Со носењето на ЗРО (1993) полното работното време од претход-
 ните 42 се скрати на вкупно 40 работни часа седмично (чл. 30, ЗРО/93);
 а дојде до намалување на минимум 30 часа, наместо поранешните 32,
 кај работното време на работниците кои работат на особено тешки,
 напорни и штетни по здравјето работи (чл. 32, ЗРО/93);
     б) ЗРО (1993) воведе промени и кај постоечката листа на т.н. осо-
 бено тешки работи: од една страна, од оваа листа беше изоставена
 работата во атмосфера загадена со отровни гасови и отровен прав; а,
 од друга страна, оваа листа беше дополнета со неколку нови „тешки
 работи“, пред сè од областа на културата – како, на пример: балетски
 16.  Како, на пример, во: глава IV. Обврски на работникот; гл. V. Обврски на работода-
 вачот; VIII. Плаќање на работата; IX. Работно време; X. Паузи и одмори; XI. Надомест на
 штета; XII. Посебна заштита; XIII. Заштита на работниците кои сè уште не наполниле 18
 години возраст; XIV. Заштита на инвалиди; XV. Посебна заштита на повозрасни работ-
 ници; XX. Штрајк; XXI. Економско-социјален совет; XXII. Вршење работи во странство
 и XXIII. Работа на деца помлади од 15 години, на ученици и на студенти.
                                                                                     25
 изведби, свирење на музички дувачки инструменти, играорци и опер-
 ски солисти (чл. 32, ЗРО/93). Но, дури во октомври 2009, со четвртата
 измена на ЗРО (2005), се поправи и дефицитноста на одредба којашто
 ќе регулира скратеното работно време во посебни услови, со тоа што
 се воведе нов посебен член за оваа ситуација (чл. 8, ЗИДЗРО/окт.09);
     в) со ЗРО (2005) се воведе должност за електронско евидентирање
 на полното работно време и на прекувремената работа, кај секој рабо-
 тодавач кој има над 25 вработени и кај кого процесот на работата се
 врши на една локација (чл. 116, ЗРО/05). Но, во праксата, оваа одредба
 беше и сè уште е изигрувана, првенствено од страна на приватните
 работодавачи, кога тие ги тераат работниците да работат и во сабота
 и/ли недела, а тоа не се евидентира никаде – при што користа што
 на овој начин ја стекнува работодавачот е отприлика работа од 24 до
 32 часа месечно по работник, којшто овие „бесплатно“, а de facto под
 присила, му ги „поклонуваат“ на работодавачот. И на ова поле, трудо-
 вата инспекција, која, патем речено, како државен орган – најчесто не
 работи за викендите, доста затајува;
     г) во однос на прекувремената работа (работа повеќе од полното
 работно време), покрај максималната должина на неделно ниво, беше
 воведено и нејзино годишно ограничување во должина од 190 часа
 (чл. 117, ЗРО/05). Беше утврдена и листа на случаи кога е забрането
 работодавачот да наложи прекувремена работа. Меѓу другото, тоа е и
 случајот на мајка со дете до три години старост и на самохран родител
 со дете до шест годишна возраст, „освен ако работникот даде писме-
 на изјава дека, доброволно, се согласува со прекувремената работа“
 (чл. 120, ЗРО/05)!? Евидентно е дека се остава една законска резер-
 ва што, во праксата, остава широка можност за злоупотреба, преку
 класична уцена од страна на помоќната страна (работодавачот), врз
 фактички послабата страна (работникот) – првиот да бара вториов
„доброволно“ да се откаже од своето законско право да не работи пре-
 кувремено. Уште една промена кај оваа материја настана со измените
 на овој закон – имено, во октомври 2009, максималното траење на
 прекувремената работа се скрати од десет на најмногу осум часа во
 текот на една недела (чл. 5, ЗИДЗРО/окт.09);
     д) во август 2008 се избриша изречната забрана која предвиду-
 ваше дека работникот во ноќна смена смее да работи најдолго една
 недела (чл. 11, ЗИДЗРО/авг.08). 17 Тука ќе го спомнеме и воведување-
 17.  ССМ реагираше дека работникот може да биде принуден да работи ноќна смена во
 текот на целата година. Тие предлагаа да остане досегашната одредба, односно во ноќна
 смена работникот да работи најмногу една недела во месецот. Од КСС, пак, велеа дека со
 оваа измена ќе им бидат отстранети „ограничувањата“ на оние луѓе кои сакаат да работат
 26
то на нова дефиниција за т.н. сменско работење, според која работа
во смени значи „секој метод на организирање на работата во смени
во која работниците се сменуваат едноподруго, на исто работно ме-
сто, во согласност со одреден план и кое може да биде континуира-
но или со прекини“ – вклучувајќи ја потребата за работниците да
работат во различно време во даден период на денови или недели
(чл. 9, ЗИДЗРО/окт.09).
    3. Паузи, одмори и отсуства
    а) со новиот ЗРО (2005) се избриша една од најексплицитните
одредби од стариот ЗРО (1993) во поглед на паузите – тоа беше онаа
којашто предвидуваше дека „одморот, во текот на работата, се орга-
низира на начин на кој се обезбедува работата да не се прекинува, ако
природата на работата не дозволува прекинување на работата или
ако се работи со странки“ (чл. 45, ЗРО/03 – Пречистен текст). Со ова,
практично се допушти, пред сè од страна на државните органи, морал-
но недопустливо, да се утврдуваат паузи при работа со странки, што е
редок компаративен случај – бидејќи не е целисходно вработените во
државната администрација да одат на пауза „сите заедно“, туку така
што барем еден од нив ќе остане да работи на шалтер или во отворена
канцеларија за прием на граѓани, а своето право на пауза ќе го оствари
порано или, пак, подоцна од другите свои колеги;
    б) симптоматично е тоа што со новиот ЗРО (2005) се избриша
експлицитната превентивна одредба, којашто предвидуваше дека
работникот не може да се откаже од правото на платен дневен, не-
делен и годишен одмор, ниту тоа право може да му се ускрати
(чл. 51, ЗРО/03 – Пречистен текст). Но, како еден вид компензација, не
знаеме само дали поради грижа на совест на законодавецот, е воведена
една друга слична одредба, којашто е порестриктивна vis-à-vis прет-
ходната, бидејќи се однесува не на сите видови одмор, туку само на
годишниот. 18 Имено, според оваа одредба, работникот, по престану-
само во ноќна смена поради големата атрактивност на платата (!?) – а кои, досега, тоа не
можеа да го остваруваат поради постоечкото ограничување. В. Клисаровски,
Петровски – цит. статија.
18.  Што се однесува до темата која беше отворена во јавноста, за „регресот за годи-
шен одмор“ т.е. популарно наречениот К-15 – треба да напоменеме дека, досега, ниту
еден македонски ЗРО не ја регулираше оваа метерија!? Но, непостоењето на одредено
работничко право во Законот, не значи дека тоа не може да се регулира во колекти-
вен договор. Тоа и беше сторено со Општиот колективен договор за стопанството
(10.VII.2009) – според кој „со колективен договор на ниво на дејност се утврдува виси-
ната на регресот за годишен одмор и новогодишниот надоместок“ (чл. 35, ст. 1, ал. 8). Но,
од оваа несреќно формулирана одредба се гледа дека ингеренцијата за определување на
висината на регресот се делегира на пониско ниво т.е. со грански колективен договор, а
такви во РМ се склучени многу малку.
                                                                                      27
вањето на работниот однос, има право на обесштетување за неиско-
ристениот дел од годишниот одмор. Ништовна е каква било спогодба
со која работникот би се откажал од правото на годишен одмор или од
обесштетувањето за годишниот одмор (чл. 145, ЗРО/05). Оваа одредба
двапати беше менувана со измените на ЗРО (2005):
   •  прво, во август 2008, таа се замени со порестриктивна одредба,
според која, во наведениот случај, работникот има право на обесште-
тување за неискористените денови на годишен одмор, во висина на
просечната плата на работникот за тие денови (чл. 17, ЗИДЗРО/авг.08);
   •  второ, само по една година, повторно, се интервенираше во оваа
повеќепати променета одредба – што, од своја страна, оддава впе-
чаток на недоволна студиозност и номотехничке несериозност при
подготовката на законите. Па така, според конечната верзија на овој
член „работникот, по престанувањето на работниот однос, по кој било
основ, има право на обесштетување за неискористениот годишен
одмор“ (чл. 20, ЗИДЗРО/окт.09). Во споредба со верзијата од ЗРО (2005),
кај оваа верзија има две новини: поволната промена е што се нагла-
сува дека правото важи при престанок на работниот однос по кој
било основ, а неповолната – што веќе ја нема експлицитната одредба
според која работникот не може да се откаже од обесштетувањето. Во
контекст, пак, на должината на годишните одмори, во август 2008,
одредбата којашто предвидуваше дека работникот има право на годи-
шен одмор во траење од 20 до 26 работни дена – се замени со формула-
ција според која „работникот има право на платен годишен одмор од
најмалку 20 дена“. Кај оваа формулација треба особено да се нагласи
дека наместо работни денови, се бројат сите денови, што е значително
понеповолна ситуација за работниците. Правото на годишен одмор
до 26 работни дена продолжи да постои, но само ако биде предвидено
со колективен договор или индивидуален договор за вработување
(чл. 13, ЗИДЗРО/авг.08).
   в) според ЗРО (1993) породилното отсуство обично траеше девет
месеци, а една година во случај да се роди повеќе од едно дете – пр.
близнаци, тројка итн. (чл. 58, ЗРО/93). Од 1998 година се овозможи ра-
ботничката на породилно отсуство да се врати на работа, „ако сака“ (!?),
пред завршувањето на своето породилно отсуство (чл. 1, ЗИДЗРО/98).
Според формулацијата на оваа одредба, може да се добие впечаток
дека ова претставува давање право на работничките-мајки. Имено, тие
добиваат право да се вратат на работа без да чекаат да помине девет-
месечниот непрекинат период и, само под услов, ако тие сакаат така да
постапат. Сепак, во стварноста, ова не значи давање уште едно право
на работничките, туку напротив – давање можност на работодавците
28
да вршат, суптилен или реален, притисок врз работничките кои се
вработени кај него, тие да се вратат на работа и пред да истече нивно-
то законски предвидено и загарантирано породилно отсуство;
    г) кај основите за платено отсуство на работникот останаа само
т.н. „семејни причини“, а се избриша основот за платено отсуство од
работа поради полагање стручен и/ли друг испит за потребите на ра-
ботодавачот, коешто можеше да трае и над седум дена во една кален-
дарска година (чл. 55, ЗРО/03 – Пречистен текст). Но, се воведоа и три
нови права:
    •  правото на работникот или работничкиот претставник на синди-
кално образование (чл. 154, ЗРО/05);
    •  правото на платено отсуство од работа заради образование од
сопствен интерес, и тоа само за деновите кога работникот првпат го
полага испитот (чл. 155, ЗРО/05); и
    •  правото на платено отсуство од работа заради вршење на функ-
ции или обврски кои произлегуваат од посебни закони (пр. непрофе-
сионални избрани функции, судии-поротници, воени обврзници и/ли
резервисти, како и при вршење одбранбени должности, должности на
заштита и спасување и сл.) – чл. 150, ЗРО/05;
    д) во сферата на мирување на правата и обврските од договорот
за вработување, покрај дотогаш постоечките случаи (при неплатено
отсуство, при избор или именување на државна или јавна функција и
при упатување на работа во странство), се прецизира и мирувањето
во случаите на: (1) притвор; (2) изречена казна или воспитна односно
заштитна мерка, за период пократок од шест месеци; (3) отслужување
воен рок; (4) вршење цивилна служба со надомест и (5) во други слу-
чаи определени со закон. Во сите наброени случаи работодавачот не
смее да го откаже договорот, освен ако е поведена постапка за преста-
нок на работодавачот (чл. 45, ЗРО/05). 19 Но, во поглед на притворот,
оваа одредба всушност и не е нова во вистинска смисла, бидејќи уште
во ЗРО на СРМ (1990) постоеше изречна одредба, која со носењето на
ЗРО (1993), несмасно, беше пропуштена. Таа велеше дека, кога работ-
ник ќе биде ставен во притвор, органот што го наредил притворот
(судот) е должен, во рок од три дена, да го извести работодавецот.
Притворениот работник, за цело време на притворот, имаше право на
надомест на личниот доход во висина од 1/3 од износот на просечната
19.  Ова правило најдобро дојде до израз при познатата акција на МВР, која имаше
неславен судски финиш – „Змиско око“, а во која беа уапсени десетици вработени на
македонските патарини. За сето време на првостепената и второстепената кривична
постапка, тие земаа надоместок на плата – иако, некои од нив, беа во притвор или беа
суспендирани.
                                                                                 29
 месечна аконтација на платата остварена во последните три месеци;
а ако тој издржува и семејство – во висина од 1/2. Ако, пак, кривич-
 ната постапка против работникот беше правосилно запрена, или ако
обвинението е одбиено или, пак, тој е ослободен – имаше право на
 надоместок на личниот доход што би го остварил, како и на другите
 права од работа (чл. 44, ЗРО/90). Вреди да се спомене и тоа дека рокот
од 30 дена за враќање на работното место, којшто го имаше работ-
 никот кој бил избран или именуван на јавна функција, како и работ-
 никот кој лично или, пак, неговиот брачен другар е упатен на работа
 во странство – сега се скрати на само 15 дена „по престанувањето на
функцијата што ја вршел“ (чл. 151-152, ЗРО/05);
     ѓ) следен сомнителен потег е бришењето на јасната одредба којашто
 предвидуваше дека доброволен крводарител има право на два после-
 дователни слободни дена за секое давање крв, а „слободните денови
се сметаат како да е на работа“ (чл. 54, ЗРО/03 – Пречистен текст) – со
 што се отвори дилема дали во овој случај отсуството останува плате-
 но, или се трансформира во неплатено.
     4. Заштита при работа
     Наспроти ЗРО (1993), ЗРО (2005) не содржи некои важни одредби
 што се однесуваат на заштитата при работа, а главната причина за тоа
е што материјата што се регулира со нив беше пропишана со посебен
 закон – Законот за заштита при работа (1998). 20 Една од тие одредби
 што повеќе ја нема во ЗРО (2005), постоеше во неизменет облик во
 ЗЗР/98 (чл. 45). Според неа – работодавецот беше должен, во случај
 работникот да одбие да работи поради немање доволно безбедни усло-
 ви, веднаш да преземе мерки за отстранување на непосредната опас-
 ност за животот и здравјето на работникот (чл. 61, ЗРО/03 – Пречи-
стен текст). Но, во двата други случаи, одредбите во ЗРО (1993) кои
 повеќе не се предвидени со ЗРО (2005), беа далеку поексплицитни
– иако слични соодветни одредби постоеја во ЗЗР (чл. 23-24). Се ра-
 боти за онаа правна норма, според која, работодавачот е должен да
го запознае работникот со сите опасности на работа и со правата и
обврските во врска со заштитата при работата и условите за работа
 (чл. 61, ЗРО/03 – Пречистен текст); како и одредбата која предвидува-
 ше дека работодавачот е должен, земајќи ги предвид научните мето-
ди и современите достигнувања, да го организира процесот на трудот
 на начин со кој се обезбедува сигурност при работата и заштитата на
 здравјето на граѓаните – односно, да создава услови за работа и да ги
 преземе пропишаните мерки и нормативи, како и други општоприз-
 20.  Закон за заштита при работа; Сл. весник на РМ, 13/98.
 30
нати мерки за заштита при работата со кои се обезбедува психофи-
зичкото здравје и личната безбедност на работниците и на граѓаните
(чл. 62, ЗРО/03 – Пречистен текст).
   5. Посебна заштита на т.н. „ранливи категории“ работници:
   Со ЗРО (2005) се интервенираше и кај посебната заштита на сле-
дниве групи – мајка, самохран родител, родител/и на хендикепирано
дете, малолетник, повозрасно лице и инвалид со право на професио-
нална рехабилитација. Промените, главно, се сведуваат на следново:
   а) одредбата која забрануваше работничка од областа на инду-
стријата и градежништвото да може да се распореди на ноќна ра-
бота, ако работата во тоа време би ја оневозможила да оствари одмор
од најмалку седум часа – во времето меѓу 22,00 часот и 5,00 часот на-
редниот ден (чл. 71, ЗРО/03 – Пречистен текст) беше заменета со по-
рестриктивна одредба, која сега забранува само вршење на подземни
физички работи во рудниците од страна на жени (чл. 160, ЗРО/05);
   б) кај бременоста дојде до две позитивни промени – се воведе заб-
рана работодавачот да бара какви било податоци за бременоста на
работничката, освен ако таа самата не му ги достави заради оствару-
вањето на правата кои Ѝ следуваат при бременост (чл. 163, ЗРО/05);
а во т.н. постнатален период, односно една година по породување-
то, се воведе и посебна дневна платена пауза, од час и половина, за
доење на детето од страна на мајката-доилка (чл. 171, ЗРО/05). Но,
од друга страна, периодот до кој работничката не смее да работи
подолго од полното работно време или ноќе е намален „до навршу-
вањето една година на детето“, наместо до навршувањето на две го-
дини, како што беше претходно (чл. 67, ЗРО/03 – Пречистен текст и
чл. 164, ЗРО/05);
   в) евидентно зголемување на правата се случи кај малолетните
работници (кои не наполниле 18 години живот):
  •  прво, покрај постоечката забрана за прекувремена работа, се
утврди и општа забрана на ноќната работа за малолетници, а не како
порано – кадешто оваа забрана важеше само за работи во областа на ин-
дустријата, градежништвото или сообраќајот (чл. 73, ЗРО/03 – Пречи-
стен текст и чл. 175, ЗРО/05);
  •  второ, се воведе и дополнителна низа забрани за тешки физички
работи, работи кои се вршат под земја или под вода, работи со извори
на јонизирачко зрачење и други работи кои можат штетно и со зго-
лемена опасност да влијаат на здравјето и здравствениот развој – со
оглед на нивните психофизички специфичности (чл. 173, ЗРО/05);
  •  трето, на вработените малолетници им се даде и зголемен годи-
шен одмор за седум работни денови (чл. 176, ЗРО/05);
                                                                   31
    г) за прв пат се воведе и специјална заштита за повозрасните ра-
ботници – и тоа оние кои имаат над 57 години старост – за жени и
над 59 години – за мажи (чл. 179, ЗРО/05). Имено, како еден вид ком-
пензација за перманентното пролонгирање на старосната граница за
одење во пензија, се забрани прекувремената и ноќната работа за оваа
категорија работници (чл. 180, ЗРО/05).
    6. Суспензија
    Со ЗРО (1993) беа избришани серија одредби кои се однесуваа на,
задолжителното или факултативното, привремено оддалечување на
работникот од работното место или, пак, дури и од кај работодавец-
от (чл. 41-45, ЗРО/90). Така, на пример, веќе ја немаше ниту изречната
одредба според која, за времетраењето на суспензијата, работникот
има право на надомест на личниот доход во висина од 1/2; а ако изд-
ржува семејство – во висина од 2/3 од износот на просечната месечна
аконтација. Ако, пак, работникот, во текот на дисциплинската по-
стапка, биде ослободен од одговорност – имаше право на разлика меѓу
надоместокот на личниот доход што го примал и висината на личниот
доход што би го остварил да не бил суспендиран (чл. 45, ЗРО/90).
    Во оваа сфера, со ЗРО (2005) се регулираше ситуацијата на от-
странување на работникот од работа од кај работодавачот – до
донесување на одлука за отказ. Имено, по оцена на работодавачот, а
со писмен налог на овластеното лице, работникот се отстранува од
кај работодавачот – со надоместок во висина на платата, ако: (1) тој,
со своето присуство кај работодавачот, го загрозува животот или
здравјето на работниците или други лица, или се оштетуваат средства
од поголема вредност; (2) присуството на работникот кај работодава-
чот штетно ќе се одразува врз работењето; (3) присуството на работ-
никот оневозможува утврдување на одговорноста за повреда на ра-
ботните обврски; и (4) кога против работникот е покрената кривична
постапка од надлежен орган, за кривично дело сторено на работа или
во врска со работата (чл. 83, ЗРО/05).
    7. Плаќање на работата 21
    а) со ЗРО (1993) се избриша одредбата од ЗРО на СРМ (1990) за т.н.
загарантиран личен доход за полно работно време – којшто изнесуваше
55% од просечниот месечен чист личен доход во стопанството, објавен
за тековниот месец (чл. 34, ЗРО/90). 22 Беше избришана и одредбата
21.  Кај нас постои и посебен закон за оваа област: Закон за исплата на платите во
Република Македонија (Сл. весник на РМ – 70/94, 62/95, 33/97, 50/01, 26/02, 46/02, 37/05,
121/07, 161/08 и 92/09).
22.  До денес (март 2010) не е донесен закон кој ја регулира материјата за т.н. „најнис-
ка плата“, а оваа материја не е регулирана ниту со Општиот колективен договор за
32
која гарантираше исплата на плати и тогаш кога средствата за лични
доходи и заедничка потрошувачка на организацијата и средствата од
резервите не се доволни за целосно измирување на загарантираниот
личен доход – и тоа преку користење на позајмица од фондот за
заеднички резерви на општината, Републичкиот фонд за заеднички
резерви, општинскиот и републичкиот буџет (чл. 35, ЗРО/90) – при
што исплатата, по барање на работодавецот, ја вршеше тогашната
Служба за општествено-книговодствени работи, денес позната како
Управа за јавни приходи;
    б) во 1995 беше укината одредбата дека платите се исплаќаат најдоц-
на до 15-ти следниот месец (чл. 1, ЗИДЗРО/95). Но, по десет години,
во малку модифицирана верзија, се врати одредбата дека платата се
исплаќа „најдоцна 15 дена по изминувањето на исплатниот период“,
при што работодавачот е должен претходно, писмено, да ги извести
работниците за денот на исплаќањето и за секоја промена на денот на
исплатата. Трошоците во врска со исплатата паѓаат на товар на рабо-
тодавачот (чл. 109-110, ЗРО/05). Понатаму, се прецизира дека работо-
давачот може да го задржи исплаќањето на платата само во законски
определените случаи. Сите одредби на договорот за вработување, кои
определуваат други начини на задржување на исплатата, се ништов-
ни! Исто така, работодавачот не смее своите побарувања кон работни-
кот, без негова писмена согласност, да ги порамни т.е. компензира со
својата обврска за исплата на платата (чл. 111, ЗРО/05);
    в) со ЗРО (2005), за прв пат, законски се прецизира од што е со-
ставена платата, а тоа е: т.н. „основица“ – делот на основната плата,
потоа следува т.н. „бонус“ – делот за работниот ангажман и успеш-
ност, па додатоците (чл. 106, ЗРО/05) и, на крајот, надоместокот на
трошоците во врска со работата (чл. 113, ЗРО/05). Со втората измена
на ЗРО (2005), од декември 2008, се определи максималниот износ на
хранарината и патарината којашто можат да ја добиваат работни-
ците – имено, трошоците за исхрана можат да изнесуваат најмногу до
20% од просечната нето-плата по работник, исплатена во претходната
година; а, пак, трошоците за превоз – во висина на стварните трошоци
во јавниот сообраќај (чл. 4, ЗИДЗРО/дек.08); 23
стопанството на РМ (10.VII.2009) – туку тоа е оставено да се стори со колективните
договори на ниво на дејностите (чл. 17). Види и кај Лилјана Цековска: Најниска плата и
регрес за годишен одмор; Правник – бр. 215, март 2010, стр. 55.
23.  Осум од десет вработени во земјава земаат плата под државниот просек од 20.483 де-
нари (околу 335 ЕУР)! А колку е очајна состојбата на ова поле покажува и податокот дека
дури половина од вработените месечно не заработуваат за да ја наполнат т.н. „потрошу-
вачка кошничка“ – за која, според статистиката, се потребни 12.200 ден. Реалноста е уште
посурова ако се има предвид дека голем број граѓани се дел од „сивата економија“, која
                                                                                      33
    г) исто така, за прв пат, изречно се предвиде дека работниците на
кои работодавачот не им исплатил плата и не им уплатил придонеси
од плата три месеци последователно, имаат право да покренат ини-
цијатива, пред надлежен суд, за престанок на работодавачот (пр.
стечај) – чл. 67, ЗРО/05;
    д) не се даде доволен аргумент зошто е избришана одредбата која
предвидуваше дека на работникот му припаѓа зголемена плата за ра-
бота во деновите на празници во кои не се работи, за ноќна работа и
за работа подолга од 40 часа во работната недела, во висина утврдена
со колективен договор (чл. 82, ЗРО/03 – Пречистен текст);
    ѓ) според ЗРО (1993) работниците имаа право на надоместок на
плата за време на прекин на работа до кој дошол без нивна вина – на
пример, при недостаток на енергија, суровини, репроматеријали или
отстранување дефекти – но, висината на надоместокот не беше утврден
(чл. 73, ЗРО/93). Ова се направи дури десет години подоцна, во април
2003, кога овој надоместок се утврди на „не помалку од 75% од основ-
ната плата“ (чл. 6, ЗИДЗРО/апр.03);
   е) побудува внимание и посебната, нова, одредба за застарување на
паричните побарувања од работен однос, и тоа за време од три години
од денот на настанувањето на обврската (чл. 115, ЗРО/05). Ова е, мо-
жеби, и непотребно прецизирање ако се знае фактот дека застарено-
ста на т.н. „повремени побарувања“ е регулирана во постојниот Закон
за облигациони односи (2001), каде што ѝ е и вистинското место.
                     3. Престанок на работниот однос
    Во поглед на престанокот на работниот однос, односно непопулар-
ното, а често користено, отпуштањето од работа – преку промените
на одредбите на ЗРО дојде до длабинско и загрижувачко намалување
на работничките права! Така, мерките за намалување на правата на
работниците во период 1993-2003 година беа најдрастични токму во
оваа сфера. Измените и дополнувањата на ЗРО од 1995, 1997, 1998,
2000, јануари 2001 и април 2003 – сите, без исклучок, содржеа одред-
би кои многукратно ги намалуваа работничките права токму во оваа
област. Единствено новациите со кои се воведуваа „технички“ и по-
малку важни измени на ЗРО (1993) – оние од јули 2001 и јуни 2003, не
го ублажува товарот на сиромаштијата и којашто учествува со над 40% во македонскиот
бизнис. Александра Филиповска: Мнозинството сонува просечна плата; Дневник – on
line издание, бр. 4227 (29.III.2010).
34
содржеа одредби околу престанокот на работниот однос. Тенденцијата
на „кастрење“ на правата на овие работници кои, најчесто, буквално
остануваа на улица, продолжи и со усвојувањето на новиот ЗРО (2005),
како и со неговите подоцнежни измени и дополнувања – од август и
декември 2008.
   1. Основи за престанок на работниот однос
   а) Според ЗРО (1993), на работникот можеше да му престане работ-
ниот однос по пет основи: (1) по спогодба; (2) по истекот на времето
за кое е заснован работниот однос; (3) по сила на закон; (4) со отказ; и,
на крај, (5) поради економски, технолошки, структурални или слич-
ни промени (чл. 105, ЗРО/03). Со носењето на ЗРО (2005) се воведоа
одредени несуштински промени кај овие основи. Тие беа преимену-
вани во „Начини за престанување на важноста на договорот за
вработување“ и беа проширени на седум случаи: (1) со изминување
на времето за коешто договорот бил склучен; (2) со смрт на работ-
никот или на работодавачот-физичко лице; (3) поради престанување
на работодавачот, согласно со закон – пр. стечај, ликвидација и сл.;
(4) со спогодбено раскинување – по пат на писмена спогодба; (5) со
врачување на писмен отказ, даден од страна на работодавачот – пора-
ди лични причини, причини на вина или деловни причини (т.е. заради
економски, организациони, технолошки, структурни или слични про-
мени); или, пак, оставка дадена од страна на работникот; (6) со судска
пресуда и (7) во други случаи утврдени со закон – како, на пример,
трајно губење на работната способност; исполнување услови за доби-
вање старосна пензија и др. (чл. 62, ЗРО/05).
   Во 2005 се воведе и изречна одредба која предвидуваше дека, при
престанување на работниот однос, работодавачот е должен – најдоцна
во рок од три дена – да му ги врати на работникот сите негови доку-
менти и да му издаде потврда за видот на работата што ја вршел – при
што, во неа, не смее да наведе ништо што би му го отежнало склучу-
вањето нов договор за вработување (чл. 63, ЗРО/05). Беше воведена
и одредба која ги опфаќаше случаите на т.н. статусни промени кај
работодавачот, имено дека сите права, обврски и одговорности од
договорот за вработување и работен однос преминуваат на новиот
работодавач, во случаите кога ќе настанат такви статусни измени – а
тој, пак, е должен да ги обезбеди сите права, најмалку, за уште една
година потоа (чл. 68, ЗРО/05);
   б) Најдрастичната промена во областа на престанокот на работниот
однос по пат на отказ е воведувањето на можноста за отказ без отка-
зен рок!? Имено, во 1995, со првата измена на ЗРО (1993), седум дото-
гашни причини за отпуштање со отказен рок беа трансформирани во
                                                                      35
основи за отпуштање без отказен рок. Тие се следниве: (1) неоправдано
изостанување од работа три последователни работни дена, со прекин,
во текот на една година; (2) злоупотреба на боледувањето; (3) неприд-
ржување кон прописите за заштита од болест, заштита при работа,
пожар, експлозија, штетно дејствување на отрови и други опасни ма-
терии и повредување на прописите за заштита на животната средина;
(4) внесување, употребување или бидување под дејство на алкохол и
наркотични средства; (5) вршење кражба или ако, во врска со работа-
та, намерно или од крајно невнимание, биде предизвикана штета на
работодавецот; (6) злоупотреба или пречекорување на даденото овла-
стување; и (7) оддавање деловна, службена или државна тајна. Притоа,
попапатно и неосетно, две од овие основи беа направени построги:
должината на неоправданото изостанување од работа беше намалена
од „три последователни работни дена, или пет работни дена со прекин
во текот на една година“ само во „три последователни работни дена, со
прекин, во текот на една година“; додека, пак, одредбата за внесување
или употреба на алкохол и наркотички средства беше проширена со
вклучување и на бидувањето под дејство на алкохол и наркотични
средства, како основ за добивање строг отказ без отказен рок (чл. 2 и 4,
ЗИДЗРО/95). По десет години, со носењето на новиот ЗРО (2005), од
оваа листа на недозволени поведенија се избриша случајот на злоупо-
треба или пречекорување на даденото овластување (чл. 82, ЗРО/05).
   Со измената на ЗРО (1993) од 1995 дојде и до преполовување на мак-
сималната должина на отказниот рок. Имено, ако според ЗРО (1993)
работникот имаше право на отказен рок од еден до шест месеци (чл.
121, ЗРО/93), од 1995 тој има право на отказен рок најмногу до три
месеци (чл. 3, ЗИДЗРО/95). Треба да се спомне и дека со донесувањето
на ЗРО (1993) веќе не постоеше претходно важечката одредба којаш-
то предвидуваше дека ако работникот, по одлука на работодавецот,
престане со работа пред истекот на отказниот рок – организацијата
е должна да му исплати надоместок на личниот доход за периодот до
истекот на отказниот рок (чл. 54, ЗРО/90).
   Кај основите за добивање отказ кај кои отказниот рок не беше уки-
нат во 1995, според ЗРО (1993), работниците имаа право на отсуство
од работа со цел да бараат ново вработување – за време на течењето
на овој рок (чл. 122, ЗРО/93). Во 1998 должината на ова отсуство беше
утврдена на четири часа во текот на работната недела, а одредбата за
потребната „согласност со колективен договор“ беше избришана како
непотребна!? (чл. 5, ЗИДЗРО/98).
   Со носењето на новиот ЗРО (2005), за прв пат, изречно се остави
можноста, покрај законскиот, да постои и договорен отказен рок, при
36
 што би се запазило траењето на т.н. минимални и максимални отказ-
 ни рокови. Во случај кога работникот го откажува договорот за врабо-
 тување, отказниот рок е еден месец, а со колективниот договор или со
 договорот за вработување може да биде договорен подолг отказен рок,
 меѓутоа не подолг од три месеца. Во случај, пак, кога работодавачот
 го откажува договорот за вработување на поединечен работник или
 на помал број работници – отказниот рок е еден месец, а два месеца
 при престанок на работен однос на повеќе од 150 работници, или 5%
 од вкупниот број работници кај работодавачот пред престанокот на
 работниот однос (чл. 87, ЗРО/05).
    Исто така, за прв пат, се предвиде можноста наместо отказен рок
 да се исплати паричен надоместок (чл. 90, ЗРО/05) – а, случајно или
 намерно, беше избришана експлицитната одредба која предвидуваше
 дека, за времетраењето на отказниот рок, работникот има права и
 обврски од работен однос (чл. 127, ЗРО/03 – Пречистен текст).
    Со носењето на новиот ЗРО (2005), беше интервенирано и во по-
 стоечката листа од десет дисциплински поведенија кои се причина за
 отказ со отказен рок. Имено, беше додаден и случајот кога работникот
„предизвикува неред и насилнички се однесува за време на работата“
 (чл. 81, ЗРО/05). Важно е да се каже и тоа дека, за прв пат, јасно беше
 пропишана обврската на работодавачот да ги истакне правилата за
 работниот ред и дисциплина на видно место, во работните просто-
 рии на претпријатието, како и да ги достави до синдикатот (чл. 81,
 ЗРО/05).
    Што се однесува до другите промени во сферата на престанокот на
 работниот однос по пат на отказ, во периодот 1993-2003 беа воведени
 и следните три подобрувања:
    •  прво, давањето писмено образложение за причините за отказот
 стана задолжително (чл. 5, ЗИДЗРО/97);
    •  второ, во април 2003 е пропишано дека, во случај работникот
 да поднел приговор против одлуката за отказ, тој ќе има суспензивно
 дејство т.е. ќе го одложи извршувањето на одлуката за отказ, сè до доне-
 сувањето на конечната одлука по приговорот (чл. 8, ЗИДЗРО/апр.03); и
    •  трето, исто така во април 2003, должината на времето за задолжи-
 телното известување на работодавецот, дека работникот е отсутен
 од работа поради болест или оправдани причини, е продолжена од 24
 на 48 часа (чл. 7, ЗИДЗРО/апр.03).
    Останати промени во сферата на отказите, воведени со носењето на
 ЗРО (2005) се следниве:
    •  кај листата на неосновани причини за отказ даден од страна на ра-
 ботодавачот (чл. 77, ЗРО/05), симптоматично е тоа што, намерно или
                                                                      37
не, е испуштено „стручното усовршување за потребите на работодав-
ецот“ (чл. 121, ЗРО/03 – Пречистен текст), што наведува на заклучокот
дека оваа причина од неоснована е трансформирана во основана – т.е.
дека работодавачот, во овој период, кога работникот се доусовршува,
може „оправдано“ да му даде отказ!?;
   •  воведена е можноста работодавецот наместо да го „избрка“ ра-
ботникот поради лични причини на вина, да му изрече парична казна
поради дисциплинска одговорност – во износ кој не може да биде по-
голем од 15% од последната исплатена месечна плата, и тоа во траење
од еден до максимум шест месеци (чл. 84, ЗРО/05). Во декември 2008
се интервенираше кај оваа одредба, при што се избриша делот дека
паричната казна се изрекува „наместо откажување од договорот за
вработување“. Тоа ја отвори можноста, во иднина, таа може да се из-
рече и паралелно со дадениот отказ (чл. 2, ЗИДЗРО/дек.08);
   •  исто така, беше воведена и можноста работодавецот, наместо
да го „избрка“ работникот поради деловни причини, да му понуди
склучување на променет договор за вработување – се разбира, доколку
постои таква можност – при што, логично, овој нов договор би бил
понеповолен за работникот!? Во тој случај, работникот мораше да се
изјасни за новиот, променет т.н. „договор пред отказ“ – и тоа во рок
од 15 дена од денот на приемот на дадената понуда. Ама ако ја прифати
оваа „фер понуда“, тогаш тој нема право на отпремнина поради пре-
станување на претходниот договор за вработување – но, го задржува
правото да ја оспорува, пред надлежниот суд, основаноста на причи-
ната за промена на договорот за вработување (чл. 76-78, ЗРО/05). До
следна промена кај оваа материја дојде во август 2008, кога целата оваа
одредба едноставно беше избришана!? (чл. 5, ЗИДЗРО/авг.08);
   •  прв пат се воведоа и одредби за застарување на правото да се
даде отказ – имено, отказ поради лични причини на страна на работ-
никот, работодавачот може да даде во рок од три месеци од денот на
дознавањето за фактите кои се основа за давање на отказот (субјекти-
вен рок), односно во рок од шест месеци од денот на настапувањето
на фактите кои се основа за давање на отказот (објективен рок). А, пак,
отказ на договорот за вработување, работодавачот може да му даде
на работникот поради сторено кривично дело на работа или во врска
со работата, најдоцна до истекот на рокот за застареност утврден во
закон за стореното кривично дело – согласно Кривичниот законик на
РМ (1996) – чл. 94, ЗРО/05.
   2.Технолошки вишок
   Со носењето на законите за работни односи и нивните перманент-
ни рогации со полно право може да се констатира дека најдрастични,
38
 и, се чини, најмалициозни и систематски, скратувања на правата на
 работниците имаше кај оние кои, по сила на околностите, останаа
„технолошки вишок“ – при што треба да се истакне дека станува збор
 за доста важно прашање, особено за македонски прилики. Во услови
 кога нашата економија беше, и сè уште е, во длабока криза и многу
 трговски друштва се затвораат, круцијален проблем претставува пра-
 шањето: што да се прави со работниците од компаниите што се пред
 затворање?
    Тонот на промените во оваа сфера го даде укинувањето на превен-
 тивниот чл. 128 од ЗРО (1993), кој пропишуваше дека работодавецот
 презема мерки за ублажување на негативните последици од престано-
 кот на работниот однос (чл. 5, ЗИДЗРО/2000). Со тоа, општествената
 одговорност на работодавците беше избришана од законот, кој всуш-
 ност, на овој начин, беше ускладен со нивното фактичко однесување!
 Но, ако оваа измена повеќе зборуваше за духот на промените што се
 внесуваа во сферата на работните односи, отколку што имаше прак-
 тична важност – останатите промени беа доста поконкретни:
    а) со носењето на ЗРО (1993) беше укината одредбата од ЗРО на
 СРМ (1990) која предвидуваше дека работодавецот, во овие случаи,
 задолжително треба да направи програма за обезбедување на правата
 на работниците за чија работа престанала потребата. При тоа, задол-
 жително требаше претходно да се обезбеди мислење од синдикатот,
 кој беше активно вклучен во целата постапка (чл. 11-12, ЗРО/90).
    б) во 1993 се избриша и експлицитната одредба која велеше дека
 откако работникот, кој бил прогласен за технолошки вишок, веќе при-
 мал двегодишен паричен надоместок – потоа, во наредните две годи-
 ни (што значи, сè на сè четири години) – ќе има предимство при вра-
 ботувањето кај истиот работодавец. Петнаесет години подоцна, при
 носењето на новиот ЗРО (2005), одредбата која предвидуваше дека
 работник на кој му престанал работниот однос поради деловни при-
 чини, има право на приоритет при вработувањето кај работодавецот,
 доколку овој има потреба од работник со иста стручна подготовка – но,
 сега, само во периодот од две години (чл. 142, ЗРО/03 – Пречистен
 текст), беше заменета со уште построга формулација: „Ако работо-
 давачот го откаже договорот за работа поради деловни причини, тој
 не може, на истите работи со иста стручна подготовка и занимање,
 да вработи друг работник – во рок од една година од денот на пре-
 станокот на работниот однос“. А ако, пред истекот на овој рок, на-
 стане потреба за вршење на истите работи – предност за склучу-
 вање на договор за вработување има работникот на кој претходно му
                                                                   39
престанал работниот однос (чл. 98, ЗРО/05). 24 Значи, дотогашниот
законски рок од две години се преполови, повторно на штета на от-
пуштените работници! А иронијата да биде поголема, по три години
примена, со измената на ЗРО (2005) од август 2008, се избриша и оваа
минимална заштитна одредба (чл. 6, ЗИДЗРО/авг.08). Значи, сега рабо-
тодавачот може непречено и легално да отпушта вработени како тех-
нолошки вишок, и веќе следниот ден на нивно место да вработи други
лица, што – најблаго речено – е неправичен и нехуман гест исклучиво
во корист на новите капиталисти и неспособните богати „менаџери“,
кои од комунистички директори станаа транзициски олигарси!?
    в) според ЗРО (1993), утврдувањето на бројот и структурата на ра-
ботниците што се прогласуваат за технолошки вишок требаше да се
изврши запазувајќи одредени критериуми – како, на пример: ефика-
сното функционирање на работата на работодавецот, стручната под-
готовка и квалификација на работникот, неговото работно искуство,
успешноста при работењето, видот и значењето на работното место,
работниот стаж, возраста и други критериуми утврдени во колекти-
вен договор (чл. 129 од ЗРО). Исто така, во ЗРО (1993), не се спом-
нуваа субјективните преференци на работодавецот при утврдувањето
кои работници ќе бидат отпуштени. Но, оваа ситуација се промени со
измените од 1998 и 2000 година:
   •  измените од 1998 ја воведоа можноста работодавецот, „самиот“, и
како негово „право“ (!?) – слично како во раниот капитализам, познат
по бруталната експлоатација, да утврди кои работници ќе бидат отпуш-
тени како технолошки вишок – кога се отпуштаа помалку од 20 работни-
ци, или најмногу до 20% од вкупниот број вработени (чл. 6, ЗИДЗРО/98).
Кај јавните и државни претпријатија, кои отпуштаа работници по овој
основ, во практиката често се применуваа партиски критериуми – на
големо незадоволство на отпуштените, како и на јавноста;
   •  што се однесува до измените од 2000 година, со нив: прво, целос-
но се укинаа погоренаведените критериуми што требаше да се запазат
кога масовно се отпуштаа работници; и, второ, се промени одредбата
која пропишуваше дека тоа треба да се направи во согласност со колек-
тивните договори, со формулација дека тоа ќе се утврдува врз основа
на колективните договори на ниво на работодавец или гранка (значи,
веќе не со општ колективен договор) и „доколку работодавецот има
24.  Но, работодавачите најдоа свој специфичен начин на изигрување на оваа законска
одредба – а тоа беше преку носење на т.н. нова систематизација на работните места,
во којашто, намерно, го изоставаа работното место на работникот кој бил прогласен за
технолошки вишок, или, пак, само го преименуваа – сè со цел да прикажат дека не стану-
ва збор за истото работно место.
40
 потпишано таков договор“!? (чл. 6, ЗИДЗРО/00). Но, како ова да не беше
 доволно, па пет години подоцна – со носењето на новиот ЗРО (2005),
 беше избришана и оваа последна превентивна одредба која, колку-тол-
 ку, ги ублажуваше последиците за засегнатите работници, особено на
 оние кои многу долги години, на пример и над три децении, работеле во
 одредено претпријатие. Значи, се остави критериумите да ги утврдува
 самиот работодавец – своеволно, а често, во праксата, de facto немаше и
 нема никакви критериуми при правењето на фамозните „списоци“ или
„црни листи“ со имињата на оние кои ќе останат без работа!?
     г) измените на ЗРО од 1998 ја елиминираа можноста што им се да-
 ваше на работниците да бараат заштита на своите права пред над-
 лежниот суд, во случаите каде се оценува потребата и оправданоста
 од престанок на работниот однос поради економски, технолошки,
 структурални или слични промени (чл. 7, ЗИДЗРО/98). Имено, ра-
 ботниците уште имаа право да бараат заштита на своите права пред
 надлежниот основен суд, но повеќе не во наведениов случај т.е. кога
 ќе беа прогласени како „технолошки вишок“ – што, секако, беше на
 работ на неуставноста. 25
     д) бројни негативни промени претрпе одредбата од ЗРО (1993) спо-
 ред која работниот однос не може да престане ако на работникот не му
 е обезбедено барем едно од следниве три права: (1) вработување кај
 друг работодавец; (2) стручно оспособување, преквалификација или
 доквалификација; или, пак, (3) испратнина – чл. 130, ЗРО/93:
    •  во врска со испратнината, со промените до кои дојде со носење-
 то на ЗРО (1993) веќе не се предвидуваше дека работникот, кој бил
 прогласен за технолошки вишок, а на којшто работодавецот не можел
 да му обезбеди ниту едно од правата во согласност со закон – има пра-
 во на паричен надомест најмногу две години, а кој не може да биде
 помал од загарантираниот личен доход, како и право на пензиско и
 здравствено осигурување за овој временски период кога е без ра-
 бота (чл. 18, ЗРО/90). Потоа, во 1997, беше пропишано дека критериум
 25.  Според чл. 18, ст. 2 од УРМ (1991): „На граѓаните им се гарантира заштита од по-
 вреда на личниот интегритет што произлегува од регистрирањето на информации за
 нив преку обработка на податоците“; според чл. 25 од УРМ: „На секој граѓанин му се
 гарантира почитување и заштита на приватноста на неговиот личен и семеен живот, на
 достоинството и угледот“; а, пак, според чл. 50 од УРМ: „Секој граѓанин може да се
 повика на заштита на слободите и правата утврдени со Уставот пред судовите и пред
 Уставниот суд на РМ, во постапка заснована врз начелата на приоритет и итност. Се
 гарантира судска заштита на законитоста на поединечните акти на државната управа
 и на другите институции што вршат јавни овластувања. Граѓанинот има право да биде
 запознат со човековите права и основни слободи и активно да придонесува, поединечно
 или заедно со други за нивно унапредување и заштита“ (курзив Д. А.).
                                                                                   41
за добивање испратнина е само стажот навршен кај работодавецот кај
кого престанува работниот однос, а не севкупниот стаж на работникот
кај тој и кај претходните работодавци (чл. 6, ЗИДЗРО/97). Со измени-
те извршени во април 2003, пак, се намали висината на испратнина-
та, и тоа по две основи: прво, критериумот за добивање испратнина
во висина на едномесечна плата беше зголемен од две на три години
стаж кај работодавецот кадешто настанал престанокот на работниот
однос; и, второ, максимумот од 12 месечни плати беше намален на
осум плати, што е намалување за 1/3. Мало ублажување претставува
одредбата според која под работен стаж кај ист работодавец се смета и
работниот стаж наполнет кај претходниот работодавец на кој, поради
настанатата статусна промена, правен следбеник е последниот рабо-
тодавец (чл. 10, ЗИДЗРО/апр.03). Новиот ЗРО (2005) повторно донесе
промена во временскиот период за кој се исплаќа испратнината. Со
него се изврши класификација на висината на испратнината, и тоа
според следниве критериуми: (1) до пет години поминати во работен
однос – таа се исплаќа во висина од една плата; (2) од пет до десет
поминати работни години – во висина од две плати; (3) од 10 до 15
години – три плати; (4) од 15 до 20 години – четири плати; (5) од 20 до
25 години – пет плати и (6) над 25 години – шест плати (чл. 97, ЗРО/05).
Значи, се гледа дека критериумот за добивање испратнина во висина
на едномесечна плата повторно беше зголемен – сега, од три на пет
години работен стаж, со што дотогаш максималниот износ на можна
исплатена сума од осум плати, повторно неосетно, се намали на само
шест плати! Севкупните промени што настанаа во периодот 1993-2005
најдобро можат да се забележат од следната табела:
                               Работен стаж во    Максимален број
               Година        години/број на плати на месечни плати
                1993                 2:1                 12
                2003                 3:1                  8
                2005                 5:1                  6
               Табела 1: Висина на еднократниот надомест
                         при добивање испратнина
   Односно, ако во 1993 година на работникот со наполнет работен
стаж од 25 години му следуваше испратнина во висина од 12 месечни
плати, од 2003 тој имаше право на 8 месечни плати, за од 2005 испрат-
нината, во неговиот случај, да биде преполовена на 6 месечни плати!
   Во 2005 беше избришана и диспозитивната одредба, која дава-
ше можност, работодавецот да може на работникот да му исплати
42
испратнина и во поголем износ од законски утврдениот, како и онаа
дека работникот, кој остварил право на испратнина, има право на
паричен надомест и други права по основа на невработеност (чл. 141,
ЗРО/03 – Пречистен текст). Но, нечовечната „традиција“ не застана
тука – напротив, таа продолжи и по три години, кога со втората изме-
на на ЗРО (2005), онаа од декември 2008, повторно се интервенираше
во делот на плаќањето испратнина, и тоа во две насоки: прво, се пре-
цизираше дека исплатата на испратнина е во висина на „нето-плата-
та“, а не, на пример, на бруто-плата; и, второ, неоправдано се намали
основицата за пресметка на испратнината, па така наместо одредбата
дека истата не смее да биде помала од „платата врз основа на која се
исплаќаат придонесите за социјално и здравствено осигурување“ т.е.
онаа плата која реално ја земал сега отпуштениот работник, се утврди
дека таа не смее да биде помала само „од 50% од просечната нето-пла-
та исплатена по работник во Републиката, во последниот месец пред
отказот“ (чл. 3, ЗИДЗРО/дек.08);
   •  промените кај можноста за стручно оспособување, обука, преква-
лификација или доквалификација се овие: Со измената од 2000 година
се воведоа две промени – едната помала, а другата суштинска. Пома-
лата промена се состои во ограничувањето на можноста за стручно
оспособување, преквалификација и/ли доквалификација само за вра-
ботување кај друг работодавец (додека претходно важеше и за рабо-
та кај истиот работодавец). Суштинската промена, пак, се однесува
на смалување на опсегот на важење на погореспомнатите услови за
престанок на работниот однос, и тоа од „сите работници кои се от-
пуштаат“, само на онаа група работници која ќе биде прогласена како
технолошки вишок (чл. 7, ЗИДЗРО/00). Но, со измената од август 2008,
веќе не постои ниту должноста за преквалификација или доквалифи-
кација на работникот, туку директно се оди на нивно прогласување за
технолошки вишок (чл. 5, ЗИДЗРО/авг.08). 26
26.  Во дебатата што се покрена во јавноста, од ССМ велеа дека со оваа промена рабо-
тодавачот, кога ќе го отпушти работникот поради деловни причини, ќе нема никакви
обврски кон него. Спротивно од ССМ, КСС велеа дека ако работникот, кој бил отпуштен
од работа поради деловна причина – на пример, поради издавање на деловна тајна, спо-
ред тогаш постоечкиот закон, работодавецот требаше да провери дали може да го врати
работникот под променети услови – сега таа одредба се брише и тоа било во согласност
со директивите на ЕУ!? Но, очигледно е дека претставникот на КСС ги „помешал лон-
чињата“ – имено, според ЗРО, оддавањето деловна тајна не спаѓа во групата на „деловни
причини“ за отказ! Но, и не треба да нè чуди зошто е тоа така, бидејќи претставниците
на синдикатите во Македонија, во зависност од нивната партиска блискост со власта
или со опозицијата, повеќе се грижат за политичката коректност, отколку за правната
издржаност на своите искази.
                                                                                   43
   ѓ) на крај, со носењето на новиот ЗРО (2005), педантно и хируршки
прецизно, беа отстранети и последните превентивни одредби од сфе-
рата на фамозните „колективни откази“ поради деловни причини:
   •  прво, беше избришана одредбата која предвидуваше дека работо-
давецот, пред да воведе вакви промени, должен е претходно да ги ин-
формира работниците и синдикатот за видот на промените и нивните
последици – што, иако штуро, сепак, на одреден начин, го афирмира-
ше начелото на заемност и солидарност (чл. 135, ЗРО/03 – Пречистен
текст).
   •  второ, одредбата која предвидуваше дека работодавецот е дол-
жен да ги извести работниците, на кои ќе им престане работниот
однос поради деловни причини, еден месец претходно – во случаи
на поединечен престанок на работен однос, или во случај на пре-
станок на помал број работници; а три месеци претходно – во слу-
чај на престанок на работниот однос на повеќе од 150 работници,
или на најмалку 5% од вкупниот број вработени во претпријатието
(чл. 136, ЗРО/03 – Пречистен текст) – беше променета на следниов
крут начин: „Работодавачот за намерата, а најдоцна 30 дена пред до-
несувањето на одлука за престанок на работен однос на поголем број
работници од деловни причини е должен, за причините на престану-
вањето на потребите од работата на работниците, за предвидениот
број и категоријата на вишокот на работници и за предвидениот рок
во кој ќе престане потребата од работата на работниците – да го изве-
сти репрезентативниот синдикат кај работодавачот, а ако нема таков
тогаш претставникот на работниците, и да се советува со нив за мож-
ните начини за спречување и ограничување на бројот на отказите и за
можните мерки за спречување и ублажување на штетните последици“
(чл. 95, ЗРО/05). Значи, евидентно е дека обврската за известување, по
ново, важи само во случај на отпуштање поголем број работници и
дека рокот е сведен само на 30 дена претходно, наместо претходните
три месеци!; и
   •  трето, беше модифицирана и онаа заштитна одредба која пре-
двидуваше дека работодавецот, пред да донесе одлука за преста-
нок на работниот однос поради предвидените промени – и тоа во
времето од известувањето на работникот и на синдикатот до доне-
сувањето на одлуката за престанок на работниот однос на пове-
ќе од 50 работници – може да се обрати до Бирото за вработување
(т.е. денешната АВРМ) со барање за помош и услуги од посредување
при вработувањето, согласно со закон. А за обезбедување на услугите,
ако работодавецот побараше, Бирото беше должно да формира и по-
себна комисија (чл. 137, ЗРО/03 – Пречистен текст).
44
                   4. Заштита на работничките права
    Единствените глави на ЗРО (1993) кои не претрпеа промени
за време на серијата измени и дополнувања во годините кои сле-
деа беа оние посветени на заштитата на правата на работници-
те, како и оние кои се однесуваа на синдикатите и работодавците.
До покрупни промени во оваа сфера дојде со носењето на новиот
ЗРО (2005), а со неговите подоцнежни измени единствено, мали ин-
тервенции – и тоа главно од технички и терминолошки карактер, беа
направени со првата (чл. 20-22, ЗИДЗРО/авг.08) и со четвртата новела
(чл. 21, ЗИДЗРО/окт.09).
   1. Беа избришани неколку експлицитни одредби:
   •  меѓу нив беше и онаа која предвидуваше дека, во остварувањето
на поединечните права од работниот однос, работникот има право
да бара заштита кај работодавецот, пред надлежниот суд, син-
дикатот, инспекциските органи и други органи – во согласност со
закон (чл. 143, ЗРО/03 – Пречистен текст). При ова, заштитата се сведе
само на вонсудска заштита пред самиот работодавач, слично на онаа
народната „кадија те тужи – кадија те суди“, и на дополнителна т.е.
секундарна заштита, пред надлежниот основен суд; 27
   •  исто така, повеќе на постои одредбата која велеше дека надлеж-
ниот орган кај работодавецот е должен, пред донесувањето на одлу-
ката по барањето, односно по приговорот, на работникот – да побара
мислење од синдикатот во кој тој членува, како и задолжително да
го разгледа и за него да се изјасни – ако синдикатот доставил такво
мислење (чл. 146, ЗРО/03 – Пречистен текст).
    2. Правните средства за заштита на работниците се зголемија од
три на четири, меѓутоа беа „расфрлани“ во различни членови:
    а) првиот заштитен инструмент е писменото барање до работода-
вачот да го отстрани кршењето на правото (чл. 181, ЗРО/05). Ако, пак,
работникот смета дека со писмената одлука на работодавачот е прекр-
шено неговото право може, во рок од осум дена од врачувањето на таа
27.  Некои од овие кастрења на одредби од процедурален аспект имаа смисла бидејќи,
на овој начин, се одбегна дуплирање на истите одредби во повеќе одделни закони, затоа
што постапката за заштита на работничките права кај нас се третира како посебен вид
граѓанска постапка и, според тоа, е регулирана во Законот за парничната постапка
(Сл. весник на РМ – 79/05, 110/08 и 83/09), со Законот за извршување (Сл. весник на
РМ – 35/05, 50/06, 129/06 и 8/08), потоа со Законот за обезбедување на побарувањата
(Сл. весник на РМ, 87/07), како и со Законот за мирно решавање на работните спорови
(Сл. весник на РМ, 87/07). Ова, од друга страна, ја покажува фрагментарноста на регула-
тивата по ова важно прашање – којашто, како појава, не ретко во праксата, доведува до
конфузии дури и кај правниците.
                                                                                    45
одлука, да бара од работодавачот истото да го отстрани. Ако овој, во
натамошниот следен рок од дополнителни осум дена по врачувањето
на писменото барање од страна на работникот, не ги исполни своите
обврски од работниот однос, односно не го отстрани кршењето на
правото – работникот може, во рок од 15 дена, да бара судска заш-
тита. Во овој случај кратењето на дотогашните права е во две насоки:
прво, порано рокот беше подолг и, наместо осум, изнесуваше 15 дена
(чл. 144, ЗРО/03 – Пречистен текст); и, второ, беше избришана одред-
бата која на поднесеното барање му признаваше суспензивно дејство,
односно пропишуваше дека поднесувањето на барањето го задржува
извршувањето на одлуката – сè до донесувањето на конечна одлука кај
работодавецот, освен во случаите утврдени со закон;
    б) втор инструмент се приговорите против одлуката за отказ, било
да е со или без отказен рок; како и против одлуката за суспендирање т.е.
оддалечување или времено отстранување од работното место (чл. 91 и
93, ЗРО/05);
    в) трет инструмент е тужбата за покренување на посебна гра-
­ анска судска (парнична) постапка, со која се иницираат т.н. работни
ѓ
спорови (чл. 181, ЗРО/05); 28 и
    г) четвртиот инструмент, по ново, е спогодбата т.е. „компромис“ за
доверување на настанатиот спор на посебен мировен совет, доколку
станува збор за индивидуален спор или, пак, на арбитража – ако ста-
нува збор за колективен спор (чл. 182-183, ЗРО/05). 29
28.  Со својата шеста одлука по повод ЗРО/ 05 (У. бр. 188/2006-0-0 од 4.IV.2007) Устав-
ниот суд на РМ ја укина одредбата којашто, поради техничка грешка, пропуст или, пак,
правничко незнаење, се наоѓаше во оваа законска одредба. Имено, во ЗРО, првично беше
предвидено дека против одлуката за отказ на договорот за вработување, работникот
може да поднесе „жалба (!?), во рок од 15 дена од врачувањето од страна на работода-
вачот, пред надлежниот суд“ (чл. 181, ст. 4). Но, кога станува збор за заштита на права
пред суд, во нашиот правен систем постапката не се поведува со жалба, туку со туж-
ба – согласно Законот за парнична постапка (2005). Судот оправдано образложи дека
самото постоење на зборот „жалба“, во оспорениот член, создава правна несигурност
кај граѓаните што, пак, е спротивно на уставно постулираното начело на „владеење на
правото“, коешто во себе го содржи начелото на законитост. Ова, последново, пак, го
обврзува законодавецот да формулира прецизни, недвосмислени и јасни норми – би-
дејќи само таквите норми можат да претставуваат солидна основа за законито постапу-
вање од страна на судските органи.
29.  Види и Stefan Clauwaert, Isabelle Schцmann, Wiebke Dьvel и Grigor Gradev: Работни
односи – Компаративни согледувања за времетраењето на работниот однос и работни-
те спорови; Фондација „Fridrih Ebert“ – Канцеларија Скопје & Институт на европскиот
синдикат за истражување, образование, здравје и заштита, Брисел; 2005.
46
          5. Асоцијации на работници и на работодавачи
   1. Во поглед на условите за работа на синдикатот, изворната
одредба од 1990 година гласеше: Работодавецот е должен да му соз-
даде услови за работење и дејствување на синдикатот – материјални,
просторни и други; и да му овозможи учество во постапката за уре-
дување на правата, обврските и одговорностите како и заштитата на
правата на работниците (чл. 23, ЗРО/90). ЗРО на РМ (1993), во делот
посветен на синдикатите и работодавците, ја содржеше само општата
одредба, која се однесува на оваа материја и според која работодавецот
е должен да создаде услови за активност на синдикатот, во врска со
заштита на правата на работниците од работен однос (чл. 82, ЗРО/93).
А, пак, со новиот ЗРО (2005) се одреди дека работодавачот е должен,
на најбројниот репрезентативен синдикат, да му обезбеди само про-
сторни услови за вршење на дејноста, а на сите синдикати и нивните
претставници да им овозможи навремено и успешно остварување на
заштитата на работничките права, како и слободен пристап до пода-
тоците важни за остварување на тоа право (чл. 199, ЗРО/05).
    2. Како што веќе подвлековме, оваа глава на ЗРО (1993) беше една од
двете кои не претрпеа промени сè до носењето на новиот ЗРО (2005).
Но, со него, оваа дотогашна status quo ситуација битно се промени:
    а) за прв пат, беше регулирана постапката на основање синди-
кати и комори т.е. здруженија на работодавачи, коишто стекнуваат
својство на правно лице. Така, тие прво мораа да донесат свој ста-
тут (чл. 188, ЗРО/05); 30 по што требаше да поднесат барање за упис
во регистарот, кој се води во Министерството за труд и социјална
политика. По ова се носи решение – кое има конститутивно дејство,
бидејќи од тој момент асоцијацијата на работниците или на работо-
давачите се стекнува со правна и деловна способност (чл. 190-193,
ЗРО/05). Моментот на стекнување својство на правно лице на овие
асоцијации точно се прецизира со четвртата измена и дополнување
на ЗРО (2005), од октомври 2009. Така, синдикална организација на
ниво на работодавач стекнува својство на правно лице со денот на
упис во Централниот регистар на РМ; а сојуз на синдикати, односно
здружение на работодавачите на повисоко ниво, стекнува својство на
правно лице со денот на упис во Централниот регистар – по претходен
упис во регистарот на синдикати, односно регистарот на здруженија
30.  Четири години подоцна, со четвртата измена на ЗРО (2005), се допрецизи-
раа некои прашања поврзани со содржината на статутите на овие асоцијации
(чл. 23, ЗИДЗРО/окт.09).
                                                                         47
на работодавачи, кој го води МТСП (чл. 23, ЗИДЗРО/окт.09). Од ова
станува јасно дека за основање на синдикат на ниво на работодавач
веќе не е задолжително негов упис во регистарот на МТСП, туку само
во Централниот регистар;
    б) се воведоа и изречни одредби во поглед на имотот на синдикатот
и на здружението на работодавачите, кој се стекнува по пат на приби-
рање уписнина и членарина, потоа со купување, подарок или на друг
законски начин – без какво било претходно одобрение. Беше воведена
и една заштитна одредба која предвидува дека присилно извршување
не може да се спроведе на недвижниот и подвижниот имот на асо-
цијацијата, кој е неопходен за одржување состаноци. Збунуваше само
одредбата која велеше дека ако синдикатот, односно здружението,
престане да дејствува – нивниот имот не може да се подели на члено-
вите!? (чл. 194, ЗРО/05). Но, четири години подоцна, колку што време
беше потребно законодавецот да сфати дека погрешил, со четвртата
измена на ЗРО (2005), од октомври 2009, оваа чудна и нелогична за-
конска одредба комплетно беше избришана (чл. 27, ЗИДЗРО/окт.09);
    в) за прв пат се воведоа и одредби за престанокот на дејствување-
то на овие асоцијации, и тоа поради следниве правни основи: (1) ако
така одлучи извршното тело на синдикатот, односно здружението на
работодавачите, кое со статутот е овластено да одлучува за престанок;
(2) ако од одржувањето на седницата на највисокото извршно тело на
асоцијацијата, без посебно важни и оправдани причини, поминало
двојно повеќе време од времето со кое со статутот е определено дека
таква седница мора да се одржи; (3) ако бројот на членовите на синди-
катот, односно здружението се намали под бројот определен со овој
закон за основање на синдикатот, односно здружението; 31 и (4) ако му
е изречена забрана на дејствување на синдикатот т.е. на здружението,
со одлука на редовниот суд. 32 Постапката за забрана на дејствувањето
на асоцијацијата се покренува на барање на органот овластен за реги-
страција или, пак, надлежниот суд. 33 Изреката на правосилната пресу-
да за забрана на дејствувањето на синдикатот, односно здружението,
се објавува во Службен весник на РМ (чл. 201-202, ЗРО/05). Четири
години подоцна, со четвртата измена и дополнување на ЗРО (2005),
31.  Притоа, симптоматично е тоа што, ниту во ЗРО (2005), ниту, пак, во претходниот
ЗРО (1993) – не се предвиде минималниот број членови за формирање синдикат!?
32.  Ова е техничка грешка во ЗРО (2005) бидејќи, за разлика од СФРЈ, во РМ веќе не
постои називот „редовен“ туку „основен суд“.
33.  А ова, пак, е суштинска правна грешка – бидејќи, според нашето право, парнична
судска постапка не може да се поведе од страна на самиот суд, по службена должност,
согласно т.н. приватно начело: Nemo iudex sine actore – Нема судија, без тужител!
48
првите три основи се сведоа само на една. Односно, до престанок на
дејствување доаѓа кога „така ќе одлучи надлежното тело на синдикатот,
односно здружението на работодавачите, кое со статутот е овластено
да одлучува“ за ова важно статусно прашање (чл. 28, ЗИДЗРО/окт.09);
   г) исто така, за прв пат, а со цел јакнење на социјалниот дијалог во
државата и усогласување на конкретните мерки што се преземаат во
сферата на економската, социјалната и развојната политика, се пропи-
шува основање на едно советодавно тело, без поголеми изречни пре-
рогативи за самостојно одлучување – наречено Економско-социјален
совет, чијашто дејност се темели на потребата за трипартитна сора-
ботка меѓу Владата, репрезентативните синдикати и репрезентатив-
ните стопанските комори, при решавањето на економско-социјалните
прашања и проблеми (чл. 246-247, ЗРО/05). Овој совет се основа со
посебна спогодба, со којашто се определува и неговиот состав, при
што мора да се води сметка за соодветната застапеност на сите „со-
цијалните партнери“, а неговата работа се уредува со Деловник. Тој,
понатаму, може да основа одбори и комисии за одделни прашања од
својот делокруг;
   д) положбата на синдикалниот претставник значително беше
влошена со замената на децидната одредба од ЗРО (1993), според која
тој имаше право на посебна законска заштита од отказ и од други
шиканирања за време на својот мандат (чл. 83, ЗРО/93), со одредбата
според која на синдикалниот претставник, за времето на вршење на
должноста, работодавачот може да му го откаже договорот за врабо-
тување ако за тоа добие претходна согласност на синдикатот!? При
тоа, во случај синдикатот – во рок од осум дена, да не се изјасни за
давање или ускратување на согласноста, се смета дека е согласен со
одлуката на работодавачот – т.н. презумптивно одобрение. Ако, пак,
синдикатот не даде согласност, согласноста може да се надомести со
судска одлука (чл. 200, ЗРО/05). Но, од друга страна, во 2005 беа вове-
дени и две подобрувања:
  •  прво, заштитата од отказ за синдикалниот претставник,
која порано траеше само во текот на неговиот мандат, сега се про-
лонгира уште на најмалку две години по престанување на неговиот
мандат (чл. 200, ЗРО/05); и,
  •  второ, на работник кој е избран или именуван на синдикална
функција утврдена со статут, а чие вршење бара привремено да пре-
стане да работи кај работодавачот, му мирува работниот однос и има
право, во рок од пет дена по престанувањето на функцијата што ја
вршел, да се врати на работа за вршење на работи кои одговараат на
неговиот степен на стручна подготовка (чл. 200, ЗРО/05);
                                                                     49
   ѓ) воведени беа и три дополнителни превентивни одредби во оваа
област:
   •  прво, работодавачот, директорот или некој друг орган и застап-
никот на работодавачот не смеат да користат присила против кој било
синдикат (чл. 198, ЗРО/05);
   •  второ, се воведоа изречни одредби за судска заштита на правото
на здружување и на членските права (чл. 196-197, ЗРО/05); и
   •  трето, се воведе изречна забрана за контрола од другата, помоќ-
на, страна – односно „работодавачите и нивните здруженија не смеат
да имаат надзор над основањето и дејствувањето на синдикатите т.е.
нивните сојузи на повисоко ниво, ниту со цел на таков надзор смеат да
ги финансираат или на друг начин потпомагаат синдикатите, односно
нивните сојузи“ (чл. 195, ЗРО/05).
                      6. Колективни договори
   Промени во сензитивната сфера на колективното преговарање и
договарање настанаа со измените и дополнувањата на ЗРО (1993) од
1998 и 2000 година, потоа со носењето на новиот ЗРО (2005), како и со
четвртата негова измена – од октомври 2009.
   1. Нивоа на договарање
   а) според измените од 1998 со колективните договори на ниво на
работодавец (подоцна наречени „поединечни договори“) можат да се
утврдуваат поголеми или помали права од правата утврдени со грански
колективен договор (подоцна преименуван во „посебен договор“) – но,
не помали од правата утврдени со закон (чл. 2, ЗИДЗРО/98). Како што
може да се забележи, со колективните договори на пониско ниво – на
ниво на работодавец, можат да се утврдат помали права само во однос
на колективните договори на повисоко ниво – на гранските договори!?
Имплицитно, тие права не можат да бидат помали од правата што се
утврдени со општ колективен договор (на ниво на РМ), а експлицит-
но тоа е недозволиво во споредба со правата утврдени со закон. Сепак,
воведена е можноста за намалување на правата и тоа, pro futuro, може
да има негативни последици врз статусот на работниците;
   б) измените на ЗРО (1993) од 2000, на ист начин, селективно ги
намали „овластувањата“ на колективните договори. Преку нив
непосредната и задолжителна примена на сите колективни дого-
вори, што беше пропишана со чл. 84 од ЗРО/93, беше заменета со
непосредна и задолжителна примена само на највисоките, општи
колективни договори. По оваа измена, гранските и колективните
50
договори на ниво на работодавец беа изземени од ова правило (чл. 1-4,
ЗИДЗРО/2000).
    2. Процедурални прашања
    Со новиот ЗРО (2005) бројот на одредбите посветени на колектив-
ните договори се зголеми повеќе од двојно. Законодавецот, првен-
ствено, се обиде да регулира формално-правни прашања – како, на
пример, постапката на преговарање, договарање, склучување, измена
и/ли дополнување, регистрација, дополнително пристапување и пре-
станување на важноста на колективните договори. Генерално, ова се
позначајните новини во оваа сфера:
    а) прецизно се дефинираа страните за склучувањето различни
видови колективни договори, на различни нивоа (општ, посебен и
поединечен) – чл. 216-220, ЗРО/05. Притоа, со четвртата измена на
ЗРО (2005), се воведе и рок, од осум дена, за доставување на известу-
вање за склучување на колективен договор на ниво на работодавач до
МТСП (чл. 39, ЗИДЗРО/окт.09);
    б) се воведе и т.н. мирен пат за разрешување на споровите во по-
стапката на склучување или при изменување и дополнување на колек-
тивен договор. Имено, стран(к)ите во спорот можат решавањето на
колективниот работен спор, спогодбено, да го доверат на арбитража
(чл. 235, ЗРО/05); 34
    в) за прв пат се воведоа законски критериуми за репрезентатив-
ност на синдикатите и на здруженијата работодавачите – а тоа е тие,
како свое членство, да имаат најмалку 33% од работниците вработени
кај работодавачот (чл. 211-213, ЗРО/05). Доколку, пак, ниеден од син-
дикатите, односно здружението на работодавачите, не ги исполнува
условите за репрезентативност, во смисла на овој закон, тие можат да
склучат спогодба за здружување заради учество во склучувањето на
колективниот договор (чл. 214, ЗРО/05).
    При евентуален спор за репрезентативноста одлучува надлеж-
ниот суд, во согласност со закон, и тоа во рок од осум дена – што,
за наши услови, можеме да речеме дека е „експресно пресудување“
(чл. 215, ЗРО/05). Доколку, пак, при склучувањето на колективен до-
говор учествуваат повеќе репрезентативни синдикати, односно здру-
женија на работодавачи, се образува одбор за преговори чиј состав го
определуваат токму репрезентативните асоцијации (чл. 221, ЗРО/05).
Во врска со ова, во октомври 2009, со четвртата измена на ЗРО (2005),
34.  Подоцна, беше донесен и посебен Закон за мирно решавање на работните спорови
(2007) – Сл. весник на РМ, 87/07 – кој почна да се применува од 2008, и којшто, за жал, не
наиде на добар одѕив во праксата.
                                                                                       51
се прецизира дека репрезентативноста на овие асоцијации, покрај за
склучување на колективни договори, се определува и заради учество
во трипартитни тела за социјално партнерство и трипартитни
делегации на социјалните партнери (чл. 33, ЗИДЗРО/окт.09).
   Со истата измена, карикатурално беа намалени т.н. критериуми за
репрезентативност – при што, на пример, кај синдикатите од 33%
(1/3) се сведе на само 20% (1/5) и тоа само „од бројот на вработени
кои плаќаат членарина“!?; а се воведоа и нови, таксативно наведени,
законски услови за добивање на статусот репрезентативен синдикат
за територијата на РМ, со што процентот опадна повеќе од тројно
од првично пропишаниот. Тие услови се следниве: (1) да е запишан
во регистарот на синдикати кој го води МТСП; (2) во него да чле-
нуваат најмалку 10% (1/10) од вкупниот број на вработените во РМ
кои плаќаат членарина на синдикатот; (3) да здружува најмалку три
синдикати на национално ниво од различни гранки, односно оддели,
кои се запишани во регистарот на синдикати кој се води во МТСП;
(4) да дејствува на национално ниво и да има регистрирани членки
во најмалку 1/5 од општините; (5) да дејствува во согласност со својот
статут и демократските принципи и (6) во него да членуваат синди-
кати кои потпишале или пристапиле на најмалку три колективни до-
говори на ниво на гранка, односно оддел (чл. 34, ЗИДЗРО/окт.09). Кај
репрезентативноста, пак, на здруженијата на работодавачите ситуа-
цијата е уште подраматична, бидејќи процентот од 33% (1/3) се сведе
само на 10% (1/10) „од вкупниот број работодавачи“; додека, пак, на
ниво на РМ репрезентативна стопанска комора е онаа која ги испол-
нува горенаведените услови, со таа разлика што е доволно во неа да се
зачленети најмалку 5% (1/20) од вкупниот број работодавачи во при-
ватниот сектор од областа на стопанството во РМ или, пак, работода-
вачите-членки на комората да вработуваат најмалку 5% од вкупниот
број вработени во приватниот сектор во РМ (чл. 35, ЗИДЗРО/окт.09)!?
   Понатаму, во октомври 2009, беа додадени шест нови члена
(213-а–213-ѓ):
   •  со првиот член се предвидуваше надлежен орган за утврдување
на репрезентативноста, и тоа е Министерот за труд и социјална поли-
тика, на предлог од Комисија за утврдување на репрезентативноста;
   •  вториот член ја уредува структурата на Комисијата, која е со-
ставена од девет члена именувани од Владата по предлог на министе-
рот за труд – и тоа, по три претставника на МТСП, Министерството за
правда и Министерството за економија. Регистрираните синдикати и
здруженија на работодавачи на национално ниво можат само да опре-
делат свој претставник кој ќе присуствува при работата на Комисијата;
52
   •  третиот, четвртиот и шестиот член ја регулираат постапката за
утврдување на репрезентативност, која се поведува со барање, кон
кое се поднесуваат и докази за исполнување на условите, по што, от-
како Комисијата го испитува, Министерот донесува решение за ре-
презентативност, кое се објавува во Сл. весник. Против ова решение
може да се поднесе жалба до Владата на РМ, а, пак, против нејзиното
решение може да се заведе управен спор пред Управниот суд;
   •  петтиот нов член се однесува на подоцнежната постапка на пре-
испитување на репрезентативноста, бидејќи таа се определува само
за временски период од три години, од денот на донесувањето на ре-
шението. Имено, наведените асоцијации можат да поднесат барање за
преиспитување на репрезентативноста, по истекот на период од една
година од денот на донесувањето на решението за утврдување на ре-
презентативност (чл. 36, ЗИДЗРО/окт.09);
   г) со четвртата измена на ЗРО (2005), од октомври 2009, покрај
веќе опишаните новитети, во преодните и завршни одредби на
ЗИДЗРО/окт.09, беа предвидени уште четири нови членови поврзани
со оваа тема:
   •  со првиот се предвидуваше дека синдикатите и здруженијата на
работодавачи на повисоко ниво, регистрирани пред денот на влегу-
вањето во сила на овој закон, се должни да се пререгистрираат во
МТСП, во согласност со овој Закон, во рок од три месеци од денот на
негово влегување во сила (чл. 45, ЗИДЗРО/окт.09);
   •  со вториот член се предвидува дека Комисијата се формира во
рок од 15 дена од денот на влегувањето во сила на овој закон, а барање
за утврдување на репрезентативност, синдикатите и здруженијата
на работодавачи, доставуваат во рок од 30 дена од денот на нејзиното
формирање (чл. 46, ЗИДЗРО/окт.09);
   •  со третиот член се предвиде општите колективни договори да се
усогласат со одредбите од овој закон – во рок од шест месеци од де-
нот на неговото влегување во сила; а колективните договори на ниво
на гранка, односно оддел и колективните договори со работодавач се
усогласуваат во рок од шест месеци од потпишувањето на општите
колективни договори (чл. 47, ЗИДЗРО/окт.09); и
   •  со четвртиот ригиден член, без никаква резерва за евентуален
дополнителен „преоден период“, се предвиде дека ќе престанат да ва-
жат оние одредби од колективните договори кои нема да се усогласат
во законски предвидениот рок (чл. 48, ЗИДЗРО/окт.09).
                                                                    53
                                      7. Штрајк
    ЗРО (1993) содржеше само една единствена одредба за штрајкот, која
беше сместена во главата посветена на синдикатите и работодавците.
Имено, заради остварување на своите економски и социјални права
од работниот однос, работниците имаа право на штрајк, во соглас-
ност со закон (чл. 79, ЗРО/03 – Пречистен текст). Таков посебен закон
беше сојузниот Закон за штрајк (1991), 35 усвоен од страна на Собра-
нието на СФРЈ, а кој беше мошне краток – содржеше вкупно 21 член,
и ниту еднаш не беше менуван или дополнуван. Овој lex specialis
престана да важи со почетокот на примена на најновиот ЗРО (2005),
кој имаше посветено цела глава одредби за штрајкот (глава XX), со
вкупно десет члена – што, номотехнички гледано, е добро решение од
аспект на интегралноста на Законот. 36 Што се однесува до рогациите
на ЗРО (2005), само првите две измени – од август и од декември 2008,
содржеа интервенции во областа на штрајкот, но се работи само за
некои технички допрецизирања.
    Потребно е да се нагласи дека од измените што беа воведени јасно
се гледа државната тенденција на дестимулирање на користењето на
ова уставно загарантирано право, преку бришење на некои експли-
цитни и добри одредби кои постоеја, како и преку воведување одреде-
ни репресивни мерки.
   1. Така, на пример, беа избришани следниве одредби:
    а) одредбата којашто законски го дефинираше штрајкот како „орга-
низиран прекин на работата од страна на работниците, заради оства-
рување на економските и социјалните права и интереси по основ на
труд“ (чл. 1, ЗШ/91). Според ЗШ (1991), како овластени организатори
на штрајк можеа да се јават и мнозинството работници кои не се син-
дикално организирани, додека, пак, по ново, легитимитетот да пови-
куваат на штрајк го имаат само синдикатите и нивните здруженија на
повисоко ниво т.е. сојузите (чл. 236, ЗРО/05), што се коси и со нашиот
Устав 37 – бидејќи, во него, правото на штрајк и правото на синдикално
организирање се постулирани во два одделни члена, односно како две
35.  Закон за штрајкот; Сл. лист на СФРЈ, 23/91.
36.  Но, сепак, штрајкот во вооружените сили, полицијата, органите на државната упра-
ва и јавните служби т. е. јавните претпријатија и јавните установи – повторно остана да
се уредува со друг посебен закон (чл. 245, ЗРО/05)!?
37.  Според чл. 38 од УРМ (1991): „Се гарантира правото на штрајк. Cо закон може
да се ограничат условите за остварување на правото на штрајк во вооружените сили,
полицијата и органите на управата“ (курзив Д.А.).
54
одвоени и сосем независни права од групата на „економско-социјални
права“ на граѓаните;
   б) испуштени се одредбите кои говореа за одлуката за стапување
во штрајк и за штрајкувачкиот одбор кој ги води преговорите
(чл. 2, ЗШ/91), а наместо нив се воведоа термини од типот „повик и по-
ведување на штрајк“ и „писмена најава на штрајкот“(чл. 236, ЗРО/05);
   в) ја нема ниту експлицитната одредба која предвидуваше дека
организирањето, односно учеството во штрајкот, под условите
утврдени со овој закон, не претставува повреда на работната обврска,
не може да биде основ за поведување на постапка за утврдување
на дисциплинска и материјална одговорност на работникот и не
може да има за последица престанување на работниот однос (чл. 13,
ЗШ/91). Спротивно на неа, по ново, на работникот може да му се даде
отказ ако организирал или учествувал во штрајк кој не е организи-
ран во согласност со закон и колективен договор или, ако за време
на штрајкот, направил некоја друга тешка повреда на договорот за
вработување (чл. 239, ЗРО/05);
   г) избришана е и одредбата која велеше дека, во текот на штрајкот,
органот на управување и работоводниот орган не можат да вработуваат
работници кои би ги замениле учесниците во штрајкот (чл. 14, ЗШ/91),
и на нејзино место е вметната една крута и заплашувачка одредба,
според која работодавачот може да отстрани работници од процесот
на работа само во одговор на веќе започнат штрајк!? Бројот на работ-
ници отстранети од работа, по овој основ, не смее да биде поголем од
2% од бројот на учесниците во штрајкот. Притоа, работодавачот може
да ги отстрани од процесот на работа само оние штрајкувачи кои, со
своето однесување, поттикнуваат „насилничко и недемократско одне-
сување“, со што се оневозможуваат преговорите меѓу работниците и
работодавачот (чл. 237, ЗРО/05);
   д) и, конечно, избришана е и одредбата која велеше дека органот на
управување или функционерот не смеат да го спречуваат работникот
да учествува во штрајкот, ниту да употребуваат присилни мерки за-
ради окончување на штрајкот (чл. 14, ЗШ/91) и наместо неа се воведе
спротивна одредба која вели „работникот не смее на кој било начин да
биде присилен да учествува во штрајкот“ (чл. 239, ЗРО/05). Ова е само
законски потег во корист на охрабрување на т.н. „штрајкбрејкерство“,
со кој законодавецот, по којзнае кој пат, се става на страната на рабо-
тодавачите – коишто и така, во секој поглед, се помоќни субјекти од
исплашените и неорганизирани работници.
   2. Во серијата репресивни мерки, кои имаат тенденција да го обес-
храбрат штрајкувањето, се и следниве:
                                                                    55
     а) наместо одредбата која предвидуваше дека штрајкувачкиот
 одбор е должен штрајкот да го најави најдоцна пет дена пред денот
 определен за негов почеток (чл. 3, ЗШ/91), сега се воведе една одолго-
 влекувачка обврска која предвидува дека штрајкот не смее да започне
 пред завршување на постапката за помирување, согласно со овој за-
 кон и „акт на министерот надлежен за работите од областа на трудот“
 (чл. 236, ЗРО/05); 38
     б) работодавачот, односно здружението на работодавачите, може да
 бара од надлежниот суд овој да забрани организирање и спроведување
 на штрајк спротивно од одредбите на Законот, како и да бара надо-
 мест на штета која ја претрпел поради штрајкот кој не е организи-
 ран и спроведен во согласност со овој закон (чл. 242, ЗРО/05);
     в) воведени се посебни правила за работите кои не смеат да се
 прекинат за време на штрајк: (1) т.н. „производно одржувачки
 работи“ – оние кои имаат за цел да се овозможи обновувањето на
 работниот процес по завршувањето на штрајкот и (2) т.н. „нужни
 работи“ – оние кои се неопходно потребни заради спречување на
 зaгро­ ување на животот, личната сигурност или здравјето на граѓ-
        з
 аните (чл. 238, ЗРО/05). Ако, пак, синдикатот и работодавачот не се
 спогодат, во рок од 15 дена од денот на доставувањето на предлогот
 на работодавачот до синдикатот – за определувањето на правилата за
 наведениве работи, работодавачот или синдикатот можат, во рок од
 наредните 15 дена, да бараат за тие работи да одлучи арбитража;
     г) наместо поранешната одредба, која велеше дека работникот кој
 учествува во штрајкот ги остварува основните права од работен однос,
 освен правото на надомест на личниот доход (чл. 13, ЗШ/91) – сега се
 предвидува дека на штрајкувачите, за време на учество во штрајкот,
 работодавачот е должен да им уплатува само придонеси од плата, и
 тоа само оние утврдени со посебните прописи на најниската основи-
 ца за плаќање на придонесите – т.н. „минималец“ (чл. 240, ЗРО/05).
 А наместо поранешната диспозитивна одредба, која даваше можност
 материјален надомест за време на штрајкот да може да се оства-
 ри ако тоа е определено со колективен договор или со општ акт
 (чл. 13, ЗШ/91) – сега е предвидена само можноста организаторот на
 38.  Но, во 2006 година, Уставниот суд, со својата петта одлука поврзана со ЗРО/05,
 го укина делот од оваа формулација кој е ставен во наводници (У. бр. 187/2005-0-1 од
 10.V.2006). Имено, Судот, со право, оцени дека оваа материја не може да биде предмет на
 уредување на подзаконски акт на министерот, бидејќи со ова законски дадено овласту-
 вање се врши противуставно проширување на надлежноста на еден инокосен управен
 орган и тоа токму во сферата која, согласно изречната уставна одредба, се уредува само
„со закон и со колективни договори“ (чл. 32, ст. 5 од УРМ/91).
 56
                                                             т
штрајкот, од свои средства, да им обезбеди надомес­ ок на плата за време-
то на штрајк на работниците кои учествувале во него (чл. 241, ЗРО/05);
    д) и, конечно, намалувањето на овие права се гледа и во сферата на
прекршочните одредби:
   •  за работодавачот, наместо поранешните две казниви дејствија
(ако примал нови работници за време на штрајк или ако ги спречу-
вал работниците да учествуваат во штрајкот – чл. 17, ЗШ/91) – сега
постои само едно казниво дејствие, а тоа е она кога работникот кој
организирал или учествувал во штрајк, организиран во согласност
со закон, го стави во понеповолна положба од другите работници
(чл. 264, ЗРО/05);
   •  од друга страна, пак, порано беа предвидени само две прекршоч-
ни одредби за работникот (кога тој ќе одбие соработка со работода-
вачот која има за цел да се обезбеди вршење на минимумот работа
што обезбедува сигурност на луѓето или кога неоправдано ќе одбие
да изврши налог кој има за цел извршување на некои меѓународни
обврски што ги има државата – чл. 19, ЗШ/91) – додека сега се во-
ведоа три нови казниви дејствија: (1) ако синдикатот, односно здру-
женијата на синдикатите, не најават штрајк; (2) ако започнат штрајк
пред спроведување на постапка за мирење, предвидена со овој закон,
односно пред спроведување на друга постапка за мирно решавање на
спорот; и/ли (3) ако во писмото за најава на штрајк не ги наведат при-
чините за штрајк, местото, денот и времето на почетокот на штрајкот
(чл. 266, ЗРО/05).
    3. За прв пат, во Законот, се воведе терминот „штрајк на солидар-
ност“, но воопшто не е дефиниран што точно означува и кога може да
се организира, па само штуро се предвидува дека мора писмено да се
најави на работодавачот кај кого овој штрајк се организира, како и тоа
дека може да започне и без спроведување на постапка за помирување,
но не пред истекот на два дена од денот на почетокот на штрајкот за
чијашто поддршка се организира овој „втор“ штрајк (чл. 236, ЗРО/05).
     8. Контрола и надзор во областа на работните односи
    Како што може да се види од анализата на посебниот Закон за ин-
спекција на трудот (1997), 39 која е дадена понатаму во оваа студија,
овластувањата на Инспекторатот за труд и правата на работници-
те предвидени со тој закон не претрпеа намалувања, од почетокот
39.  Закон за инспекција на трудот; Сл. весник на РМ, 35/97.
                                                                      57
на транзицијата до денес. Тоа, главно, може да се каже и во поглед
на овластувањата на трудовите инспектори предвидени со ЗРО. Од
измените на ЗРО (2005) само втората, онаа од декември 2008, содржи
посуштински промени во сферата на трудовата инспекција; додека,
пак, четвртата измена – од октомври 2009, внесе само минимални тех-
нички подобрувања.
   1. Ингеренции
   Согласно ЗРО (1993), трудовиот инспектор имаше овластување, ако
има повреда на закон, друг пропис, колективен договор или договорот
за работа – да донесе решение со кое ќе нареди, во определен рок, да
се отстранат утврдените неправилности и недостатоци. Ако работо-
давецот не постапи соодветно, трудовиот инспектор имаше овласту-
вање да поведе постапка пред надлежниот суд (чл. 141, ЗРО/93). По
четири години, во 1997, ова овластување да се донесуваат решенија
беше редуцирано на укажување до работодавецот, во определениот
рок, да ги отстрани утврдените неправилности, додека овласту-
вањето да поведе постапка пред надлежен суд беше сведено само на
обврска работодавецот, писмено, да го извести трудовиот инспектор
за постапувањето по укажувањето (чл. 9, ЗИДЗРО/97). Во април 2003,
повторно, дојде по промени кај оваа материја. Трудовите инспектори
пак добија овластување да донесуваат решенија, наместо едноставно
да укажуваат, но не и да поведуваат постапка пред надлежен основен
суд!? Со други зборови, во овој дел, не беше направена посуштинска
промена. Но, со ЗРО (2005), повторно се предвиде дека трудовиот
инспектор ќе поднесе барање за покренување прекршочна постапка,
ако констатира дека работодавачот, односно одговорното лице – со
повреда на закон или други прописи, колективни договори и/ли дого-
вор за вработување со кои се уредуваат работните односи – извршил
прекршок (чл. 261, ЗРО/05).
    Во април 2003 беше ограничен и опсегот на прашањата околу кои
трудовиот инспектор може да донесе решение. Имено, беше прецизи-
рано дека тој може да утврди повреда на законот, друг пропис, колек-
тивен договор или договорот за работа во поглед на засновањето на
работниот однос, распоредувањето, работното време, одморот и от-
­ уствата, работната книшка, платите и надоместоците и престанокот
с
на работниот однос (чл. 11, ЗИДЗРО/апр.03).
   Со носењето на ЗРО (2005), во оваа потесна сфера, дојде до следни-
ве две промени:
   а) се избриша одредбата кој предвидуваше дека трудовиот инспек-
тор е должен да постапи по барањето на работникот и да го извести за
утврдената состојба, со поука како да ја оствари заштитата на своето
58
право (чл. 149, ЗРО/03 – Пречистен текст). Но, во делот на постапу-
вањето по барањето на работникот и неговото известување, бришење-
то на оваа одредба од ЗРО (1993) не претставуваше намалување на
правата на работниците, бидејќи тоа право е предвидено со Законот
за инспекција на трудот (чл. 16, ЗИТ/97). Намалувањето на правата
се однесува само на укинувањето на обврската на инспекторот, при
известувањето за утврдената состојба, на работникот да му даде поука
како да ја оствари заштитата на своето право;
   б) беше задржана старата одредба која предвидуваше, во случај
трудовиот инспектор да утврди дека, со конечна одлука на надлежен
орган, е повредено право на работникот, а работникот повел работен
спор пред надлежниот суд – по барање на работникот, инспекторот,
со решение, да го одложи извршувањето на конечната одлука на рабо-
тодавачот, сè до правосилноста на судската одлука. Но, сега наместо
рокот од 60 дена, кој првично беше предвиден како период за под-
несување на барањето од страна на работникот, е предвиден двапа-
ти помал рок – 30 дена од денот на поведувањето на работниот спор
(чл. 262, ЗРО/05). Исто така, во оваа насока е и новата експлицитна
одредба која забранува покренување на управен спор против конеч-
ното решение на трудовата инспекција, со кое се одлага извршување-
то на одлуката на работодавачот.
   А, пак, спротивно на ова, со измените на ЗРО (2005) од декември
2008, беше проширена можноста за жалба без суспензивно дејство,
упатена, најчесто од незадоволниот работодавач, до Министерот за
труд – и тоа не само против решението на трудовиот инспектор со кое
се забранува вршење на работа, туку уште и во два случаја: (1) против
решението со кое му се наредува на работодавачот да донесе или по-
ништи акт со кој би ги отстранил утврдените неправилности и недо-
статоци; како и (2) против решението со кое се одлага извршување-
то на конечната одлука на работодавачот со која е повредено некое
право на работникот, за коешто овој повел работен спор пред суд
(чл. 7, ЗИДЗРО/дек.08).
   2. Изрекување на мерката „забрана на работа“
   Следна важна промена која ја донесоа измените на ЗРО (1993)
во сферата на инспекцискиот надзор се однесува на овластувањето
на трудовите инспектори за забрана на работата во работната про-
сторија на работодавецот. Според изворната верзија од ЗРО/93, тру-
довите инспектори можеа да ја преземат оваа мерка во два случаи:
(а) при прекршување на одредбите околу засновањето работен однос
и (б) при прекршување на одредбите околу плаќањето на придонеси
за здравствено, пензиско и инвалидско осигурување (чл. 143, ЗРО/93).
                                                                   59
Со измените од 1997 не дојде до промена на овие случаи, но периодот
од 90 дена забрана за работа од денот на врачување на решението беше
преиначен во „период до отстранување на утврдените неправилности
и недостатоци“. Само во случај на повторување на овие неправилно-
сти, се предвидува забрана за работа, и тоа сега во период од 60 дена
(чл. 10, ЗИДЗРО/97).
   И со ЗРО (2005) се воведоа одредени промени во оваа сфера – имено,
покрај постојните две основи за забрана на вршење работа на работо-
давачот, се воведоа уште три нови: (1) ако работодавачот не исплатил
плата, односно најниска плата, за три месеца; (2) ако не го почитува,
односно го крши, работното време и распоредот на работното вре-
ме и (3) ако не води електронско евидентирање на полното работно
време и на прекувремената работа (чл. 256, ЗРО/05). Но, од друга
страна, во случај ако работодавачот ги повтори овие санкционирани
поведенија, забраната наместо дотогашните 60 дена, сега трае двојно
помалку – 30 дена од денот на врачување на решението. Инаку, како
општо правило се востанови дека кај сторена неправилност за прв пат,
забраната трае „до моментот на отстранување на неправилностите“,
а кај непочитувањето на работното време – само седум дена, што е
прилично малку.
   Но, покрај ова, во 2005 година за прв пат е воведена и можноста оној
работодавач кој двапати сторил една иста повреда за која му е изрече-
на забрана за работа, да може да си ја откупи т.е. да ја замени со пари-
чен надомест во износ од 150.000 ден. – по доставување на доказ дека
средствата ги уплатил на сметка на Буџетот на РМ (чл. 259, ЗРО/05)!?
Сепак, се чини дека оваа казна и не е многу голема за некои големи
компании кои, свесно и со пресметан ризик, можат да си дозволат да
ги кршат работничките права. Но, по три години, со втората измена на
ЗРО (2005), од декември 2008, беа изоставени овие одредби кои даваа
можност несовесниот работодавач да може да си ја откупи забраната
(чл. 6, ЗИДЗРО/дек.08).
   Со истиот ЗИДЗРО (2008), во оваа сфера беа усвоени и следните
четири промени:
   •  прво, се заостри санкционирањето на работодавачите кои пов-
торно вршат незаконитости, со тоа што ако работодавачот ја повто-
ри неправилноста (притоа се мисли само на работењето непријавено
лице) – ќе му се изрече мерка забрана за вршење на дејност од една до
пет години. Пријава, пак, за поведување на судска постапка, во слу-
чајов, поднесува инспекторот на трудот (чл. 6, ЗИДЗРО/дек.08);
   •  второ, дојде до прецизирање кај правото на инспекторот, да му
изрече забрана за вршење на работата на работодавачот. Така, наместо
60
дотогашниот основ кој се однесуваше само за неводењето електронска
евиденција, сега одредбата се прошири и ги опфати и санкционира и
следниве дејствија: неправилно водење или злоупотреба на електрон-
ската евиденција;
   •  трето, беше прецизиран и рокот на траење на забраната, но кој
се однесува само на случајот кога ќе биде затекнато лице кое работи
а нема засновано работен однос – при што таа трае 30 дена од денот
на врачување на решението, а не како дотогаш „до отстранувањето на
неправилностите“ (чл. 6, ЗИДЗРО/дек.08); и
   •  четврто, се задолжи Управата за јавни приходи, перманентно, да
го известува надлежниот инспектор на трудот за работодавачите кои
не извршиле пресметка и исплата на плати, односно најниска плата, за
претходниот месец (чл. 261, ЗРО/05).
      9. Одговорност на работниците и на работодавачите
   1. Материјална одговорност
   Единствените интервенции во оваа сферата беа направени со но-
сењето на ЗРО (2005). Ниту со рогациите на овој закон, ниту со рога-
циите на претходниот ЗРО (1993) не се интервенираше во областа на
надоместокот на штета – што е една од ретките области кадешто не-
маше тектонски поместување, како што беше случајот кај некои други
проблематични прашања.
   а) Во делот на материјалната одговорност на работникот, односно
надоместот на причинетата штета, симптоматично е тоа што со ЗРО
(2005) се избришаа трите члена кои подетално ја регулираа процедура-
та за утврдување и наплата на штетата:
   •  веќе не постои експлицитната одредба која предвидуваше дека
работоводниот орган, или органот што тој ќе го определи, покренува
постапка за утврдување и наплата на штетата. Постоењето на штетата
и околностите под кои таа настанала, нејзината висина и кој ја причи-
нил штетата, ги утврдуваше стручна комисија на работодавецот, која
тој ја именува – ако штетата не може да се утврди според ценовникот
на работодавецот (чл. 107, ЗРО/03 – Пречистен текст);
   •  се изоставија и одредбите кои предвидуваа дека одлука за надо-
мест на штетата донесува работодавецот, односно органот што тој
ќе го определи, а против одлуката работникот има право на приговор
до органот утврден со колективен договор, во рок од осум дена од
денот на доставувањето. Ако, пак, работникот, во рок од три месе-
ци од конечноста на одлуката, не ја надомести штетата утврдена со
                                                                   61
одлуката на работодавецот, тој поведува постапка пред надлежниот
суд (чл. 108-109, ЗРО/03 – Пречистен текст);
   •  од друга страна, пак, за прв пат експлицитно се предвиде мож-
носта за т.н. паушално обесштетување, но само во ситуација кога
утврдувањето на висината на штетата би предизвикало несразмерни
трошоци и само под услов случаите на штетните дејствија на работни-
кот и висината на паушалот да се претходно определени со колекти-
вен договор (чл. 157, ЗРО/05).
   б) Во делот на материјалната одговорност на работодавачот,
симптоматично е тоа што со ЗРО (2005) е избришана експлицитната
одредба којашто предвидуваше дека, доколку, во рок од 15 дена од ко-
нечноста на одлуката, работодавецот и работникот не се спогодат за
надоместок на штетата, којашто му е предизвикана на работникот, тој
има право – со тужба, да бара надомест на штетата пред надлеж-
ниот суд (чл. 112, ЗРО/03 – Пречистен текст).
   2. Прекршочна одговорност
   Од гледна точка на работодавачите, првите промени во материјата
на работните односи значеа подобрување и во поглед на ригорозно-
ста на казнените одредби. А самото намалување на ригорозноста на
казните, како што ќе видиме, не беше воопшто занемарливо. Но, по
овој прв „бран“ на намалување на казните, следуваше втор „бран“ во
спротивна насока – на нивно зголемување!
   а) Најповолните промени, но од гледна точка на работодавачите,
беа донесени во 1995 година, кога сите предвидени казни за нив беа
поделени во две категории: (1) казната за кршење на одредбите наб-
роени во чл. 145 од ЗРО/93 – беше од 50 до 100 просечни плати; (2) за
кршење на оние наброени во чл. 146 – изнесувашеод 40 до 90 плати:
   •  со измените од 1995, казната за првата категорија беше намалена
на осум до 18 плати, а за кршењето на втората категорија – на шест
до 18 плати (чл. 6-7, ЗИДЗРО/95). Со други зборови, процентуално
пресметано, казните беа намалени помеѓу 64% и 85%!
   •  промените на казнените одредби кои беа направени во 1997 годи-
на, главно, беа од техничка природа. Па така, наместо казните да бидат
утврдени во број на просечни плати, тие се утврдуваат во конкретни
износи (пр. од 50.000 до 250.000 денари за 13 вида прекршоци и од
30.000 до 200.000 ден. за десет типа прекршоци – или вкупно наведени
23 прекршоци). На ваков начин, висината на казните остана релатив-
но непроменета, или евентуално малку беше зголемена, но треба да
се има предвид дека, бидејќи износите се наведени во денари, а не во
странска валута – па, колку инфлацијата и да е ниска, реалната висина
62
на казните, со текот на времето, би имала тенденција на намалување
(чл. 13-14, ЗИДЗРО/97).
   б) Со измените од 1997 дојде и до намалување на казните за од-
говорните лица кај работодавецот кај обете претходноспоменати
категории (чл. 13-14, ЗИДЗРО/97). Но, по четири години, се воведе
еден исклучок во врска со намалувањето на ригорозноста на казне-
ните одредби, но дури и тоа има индиректно негативно влијание врз
работодавците. Тоа е воведувањето казни за одговорното лице – кога
тој, при исплата на плата, нема да пресмета и придонеси од плата. Са-
мата казна е доста ригорозна: од една до пет години затвор – бидејќи
овој акт доби третман на кривично дело (чл. 2, ЗИДЗРО/јул.01). Оваа
ригорозност се должи на широко распространетата практика на ра-
ботодавците да не плаќаат придонеси од плата. Со воведувањето на
оваа одредба, намерата беше да се спречи штетната транзициска прак-
тика, но реалните ефекти беа незначителни – бидејќи судиите се возд-
ржуваа од изрекување на оваа казна којашто, според нивните мерила,
беше сметана за „драконска“.
   Со носењето на ЗРО (2005) паричната казна за одредени прекр-
шоци за директорот или друго одговорно лице, кои претходно изне-
суваа од 10.000 до 50.000 ден., драстично се намалија – и сега изне-
суваа од 7.000 до 10.000 ден., при што евидентно е дека поранешната
минимална сега стана максимална можна граница на казнувањето
(чл. 265, ЗРО/05). Но, по три години од примената на новиот ЗРО
(2005), со неговата прва измена од август 2008, на директорот, за сто-
рениот и констатиран прекршок ќе му се изречеше глоба од 1.000 евра
во денарска противвредност. А по само неколку месеци, со втората
измена на ЗРО (2005) – од декември 2008, оваа предвидена глоба за ди-
ректорот, седумкратно се зголеми – па, таа и денес изнесува 7.000 ЕУР.
Сега, сосем оправдано, се поставува прашањето за мотивот и намерата
на ваквото, на моменти и шесткратно зголемување на глобите – дали
тоа беше искрената волја да се запре со перманентното повредување
на работничките права, или, пак, да се наполни државниот буџет, и
тоа од ставката на т.н. неданочни приходи. Од друга страна, пак,
покрај психолошкиот одвраќачки ефект, ваквата драконска казнена
политика може да има и спореден контра ефект – судовите, знаејќи
дека ова е престрога казна за одреден прекршок, да се воздржуваат
од изрекување на глобите, што секако, повторно, ќе биде на грбот на
работниците.
   в) Со носењето на новиот ЗРО (2005) продолжи тенденцијата на
ублажување на казните за работодавачите, што подоцна беше „по-
правено“ во обратна насока:
                                                                   63
   •  наместо класификацијата на две групи казни за работодавачот – од
50.000 до 250.000 ден. и од 30.000 до 200.000 ден., кај казните за точно одре-
дените прекршоци (чиишто број, патем речено, порасна од 23 на вкупно
31 – што секако е за поздравување), се променија износите – така што
минималната граница се зголеми двојно, и сега изнесува 100.000 ден.;
но, од друга страна, пак, максималната граница се спушти и сега таа
изнесува 200.000 ден. (чл. 264, ЗРО/05);
   •  ако работодавачот е физичко лице, казната за наведените прекр-
шоци изнесуваше од 5.000 до 7.000 ден. (чл. 265, ЗРО/05). Но, со првата
измена на ЗРО (2005) од август 2008, на работодавач-физичко лице, за
сторен прекршок, ќе му се изрече глоба во износ од 5.000 ЕУР. А по
само неколку месеци, со втората измена на ЗРО (2005), од декември
2008, оваа предвидена глоба се дуплираше – па така, сега, таа изнесува
10.000 ЕУР. Тука, мора да констатираме, дека сиве овие години зако-
нодавецот никако да воспостави некоја разумна мера во казнување-
то – па, така, или казните се преблаги или, пак, спротивно – тие се
престроги и не соодветствуваат на реалноста, особено кај т.н. „микро,
мали или семејни бизниси“, којшто, како трговци-поединци, за своите
обврски одговараат неограничено т.е. со сиот свој имот; а предвиде-
ните казни не кореспондираат ниту на целта на казнувањето – т.н.
генерална и специјална превенција;
   •  воведена е една нова група од шест т.н. „полесни прекршоци“ за
кои се изрекува т.н. мандатна казна, на самото место, која ја напла-
тува самиот трудов инспектор – а којашто изнесува 10.000 ден. за ра-
ботодавачот и 5.000 ден. за одговорното лице (чл. 265, ЗРО/05). Но,
ако внимателно се погледне, ќе се утврди дека половината од овие
прекршоци, кои по ново се казнуваат најблаго, всушност порано беа
третирани за „тешки прекршоци“, за кои беа предвидени и највисоки
парични казни!? Три години потоа, со првата измена на ЗРО (2005), од
август 2008, кај овие „помали прекршоци“, чиишто број сега од шест се
зголеми на седум, ако работодавачот е правно лице – ќе му се изрече
глоба во износ од 1.000 ЕУР, а ако е физичко лице – глоба во износ од
800 ЕУР (чл. 27, ЗИДЗРО/авг.08). А, пак, директорот ќе биде казнет со
600 ЕУР. По една година од ова, со четвртата измена на ЗРО (2005), од
октомври 2009, овие „мали прекршоци“ се зголемија од седум на осум
(чл. 43, ЗИДЗРО/окт.09);
   •  за прв пат, во 2005, воведена е и група од нови парични казни, кои
се движат од 50.000 до 70.000 ден., за вкупно шест прекршоци кои се
однесуваат на казнување на синдикат или на здружение на работода-
вачи (чл. 266, ЗРО/05). Со првата измена на ЗРО (2005), висината на
казната кај овие прекршоци не претрпе крупни поместувања – бидејќи
64
само се прецизираше износот на глобите, кои сега беа изразени во
евра (1.200 ЕУР), наместо во денари (чл. 28, ЗИДЗРО/авг.08).
   г) Во август 2008, со првата измена на ЗРО (2005), се интервени-
раше во сферата на казнените, или по ново, прекршочни одредби – со
кои, како што веќе подвлековме, прв пат по подолг временски период,
казните неколкукратно се зголемија – но, од друга страна, се нама-
лија поведенијата за кои тие се пропишуваа – и тоа од вкупно 31 на 24
прекршочни дејствија!? Па, така:
  •  на работодавач-правно лице, за сторен прекршок таксативно
наведен во законот, ќе му се изречеше глоба во износ од 8.000 ЕУР
(чл. 26, ЗИДЗРО/авг.08). Но, само по неколку месеци, со втората
измена – од декември истата 2008 година, се предвиде дека, во оваа
ситуација, на работодавач кој е правно лице, ќе му се изрече глоба во
износ од 15.000 ЕУР (чл. 8, ЗИДЗРО/дек.08);
  •  за прв пат е воведен и нов член, 266-а, кој предвидува дека – ако
трудовиот инспектор утврди дека е сторен некој од наброените прекр-
шоци, должен е на сторителот на прекршокот да му предложи постап-
ка за порамнување и посредување, согласно со Законот за прекршоците
(2006) – чл. 29, ЗИДЗРО/авг.08. Но, само по само три месеци примена,
со втората измена на ЗРО (2005), овој член беше изменет, при што
за сторените прекршоци за кои одговара работодавачот, прекршоч-
на постапка води и санкција изрекува органот на државната управа
надлежен за работите од областа на трудот (т.н. Прекршочен орган).
Прекршочната постапка, пред прекршочниот орган, ја води Коми-
сијата за одлучување по прекршок (т.н. Прекршочна комисија) – чие
формирање и работа беше регулирано со новиот чл. 266-б (чл. 11,
ЗИДЗРО/дек.08). А, против одлуката за прекршок што ја донел Прекр-
шочниот орган може да се поднесе тужба за поведување управен спор
пред специјализираниот Управен суд на РМ (чл. 10, ЗИДЗРО/дек.08).
   д) Во декември 2008, со втората измена на ЗРО (2005) – којашто,
патем речено, скоро во целост се однесуваше на „казнената поли-
тика“, покрај тоа што, како што видовме, глобите неколкукратно се
зголемија, беа додадени и некои нови појаснувачки и процедурални
одредби:
  •  со чл. 266-в е регулирана постапката за порамнување којашто
државниот инспектор за труд е должен да му ја предложи на стори-
телот на прекршокот, и тоа пред да поднесе барање за поведување
прекршочна постапка. Имено, кога сторителот на прекршокот е со-
гласен за поведување на ваква постапка, трудовиот инспектор соста-
вува записник и издава платен налог за плаќање на изречената глоба.
Со потписот на приемот на платниот налог се смета дека сторителот
                                                                    65
се согласува да ја плати глобата, и тоа во рок од осум дена од денот
на приемот. Сторителот кој ќе ја плати глобата во рокот плаќа само
половина од изречената глоба;
   •  со чл. 266-г се регулира постапката за посредување и постигну-
вање согласност, со која сторителот на прекршокот се обврзува да ја
плати глобата и другите давачки, но и да ги отстрани последиците од
прекршокот. Трудовиот инспектор, во овој случај, составува записник,
којшто заедно со барањето за поведување ваква постапка ги доставува
до Комисијата за посредување, и тоа во рок од три дена. Постапката за
посредување, врз основа на записникот и трошковникот, се води пред
оваа Комисија – којашто, пак, е формирана од Министерот за труд.
Претседателот на Комисијата за посредување е должен да ја започне
постапката во рок од 48 часа од денот кога е пристигнато барањето! За
склучената согласност по пат на посредување се составува спогодба во
која се констатира согласноста на двете страни. Во случаите во кои е
постигната ваква согласност, глобата може да биде намалена за 1/2 од
пропишаната. Ако постапката за посредување не успее, Комисијата го
известува инспекторот за труд, за овој да поднесе барање за поведу-
вање прекршочна постапка пред прекршочниот орган. Би споменале
уште и тоа дека, првично, беше предвидено на седниците на Коми-
сијата задолжително да присуствуваат претставници на сторителот на
прекршокот и на државниот инспектор за труд. Но, по донесувањето
на четвртата измена на ЗРО (2005), трудовиот инспектор повеќе не
мора да присуствува на оваа седница (чл. 44, ЗИДЗРО/окт.09) – што, во
праксата, може да создаде проблеми поради неможноста од директно
соочување со него, а заедно со тоа, неминовно, доаѓа и до зголемување
на арбитрерноста и можноста од појава на непосакуваното „рекетар-
ство“ вршено од страна на јавните, владини (партиски), функционери
врз приватните бизнисмени и работодавачи – на што, впрочем, нео-
дамна и бевме сведоци.
66
                     ЗАКОН ЗА ВРАБОТУВАЊЕ И
  ОСИГУРУВАЊЕ ВО СЛУЧАЈ НА НЕВРАБОТЕНОСТ
    Законот за вработување и осигурување во случај на невработеност
е донесен во 1997 година. 1 Тој дојде на местото на Законот за вработу-
вање од 1987 година, 2 а од неговото донесување досега има претрпено
10 измени и дополнувања. Од нив, две се од 2000, една од 2001, 2003,
2004, 2005, 2006, 2007 и две од 2008 година. 3 Со овој закон се уредуваат
правата и обврските на работодавците, невработените лица и држава-
та, во врска со вработувањето и осигурувањето во случај на неврабо-
теност како и други прашања од значење за вработувањето.
    Од почетокот на транзицијата, правата на работниците кои по
силата на приликите се невработени во дадениот момент со проме-
ните на овој закон претрпеа сериозни намалувања, особено во по-
глед на остварувањето на правото на паричен надоместок во случај
на невработеност: додадени се нови ограничувања кои го оневозмо-
жуваат стекнувањето на ова право и го олеснуваат неговото преста-
нување, утврдена а подоцна и намалена е горната граница на виси-
ната на паричниот надоместок и, најважно, дојде до повеќекратно
и драстично намалување на времето за кое се исплатува паричниот
надоместок. Целосно се укинати правата како паричната помош и
надоместокот на трошоците за превоз и исхрана за време на стручно
оспособување или преквалификација, а статусот невработено лице
и правата кои можат да се остваруваат во случај на невработеност
им се ускратени на лицата кои го имаат прекинато работниот однос
по своја волја и на една цела категорија граѓани – земјоделците, од-
носно вршителите на земјоделска, сточарска или друга дејност, без
разлика на нивото на приходи. Ретките позитивни промени речиси
без исклучок се секундарни, а меѓу нив можеби најважната е вове-
дувањето на исклучок при пресметката на стажот на осигурување
1.  Закон за вработување и осигурување во случај на невработеност, Сл. весник на РМ,
37/97.
2.  Закон за вработувањето, Сл. весник на СРМ, 32/87.
3.  Закони за изменување и дополнување на Законот за вработување и осигурување во
случај на невработеност, Сл. весник на РМ – 25/2000, 101/2000, 50/01, 25/03, 37/04, 4/05,
50/06, 29/07, 102/08 и 161/08.
                                                                                      67
во случајот кога при повторна невработеност се определува време-
то за кое се исплатува паричен надоместок.
       1. Измените и дополнувањата на ЗВ од 1987 година
    Од почетокот на транзицијата, донесени се четири измени и допол-
нувања на тогаш-важечкиот Закон за вработување од 1987 година. Од
нив две се од 1991, а две од 1993 година. 4 Иако со нив настанаа бројни
промени во одредбите на Законот за вработување, од интерес на пра-
вата на невработените лица се само три промени. Голем дел од оста-
натите промени, во прв ред содржани во измената и дополнувањето
од август 1991 година, се занимаваат со отстранување од законот на
идеолошките одредби карактеристични за претходниот систем.
    Две од промените што се од интерес од гледна точка на правата
на невработените лица се однесуваат на паричниот надоместок во
случај на невработеност. Со првата од нив, усвоена во август 1991
година, висината на паричниот надоместок за време на невработе-
ност се фиксира на 50% од аконтацијата на просечниот личен доход
на работникот во последните три месеци (чл. 10, ЗИДЗВ/авг.91). Со
оваа одредба се менува претходната одредба од ЗВ која пропишуваше
дека наведената висина ќе претставува долна граница на паричниот
надоместок (чл. 26, ЗВ). Со втората, пак, измена, од декември 1993
година, дојде до првото од низата намалувања на времето за кое им се
исплатува паричен надоместок на лицата со одреден стаж на осигуру-
вање. Со оваа измена беа воведени три нови скалила за одредување на
бројот на месеци за кои ќе се исплаќа паричен надоместок, но целта и
на оваа, како и на сите подоцнежни промени на овие одредби, беше да
се намали времето за кое ќе се исплатува паричен надоместок. Како
што може да се види од Табелата 1, освен кај лицата со стаж на осигу-
рување од најмалку 9 месеци непрекинато или 12 месеци со прекин
во последните 18 месеци и кај оние со стаж на осигурување од 7 до 10
години, кај сите останати категории дојде до намалување на времето
за кое се прима паричен надоместок. Намалувањето е особено дра-
стично кај лицата со над 15 години стаж на осигурување, при што кај
лицата со стаж на осигурување од над 20 до 22 години ова намалување
изнесува дури 15 месеци! (чл. 2, ЗИЗВ/дек.93).
4.  Закони за изменување и дополнување на Законот за вработување, Сл. весник на
СРМ, 17/91 и Сл. весник на РМ – 36/91, 12/93 и 78/93.
68
                                      ЗВ 1987 (чл. 23   ИД ЗВ 1993     ЗВОСН 1997
         Стаж на осигурување               и 27)          (чл. 2)        (чл. 71)
     Најмалку 9 месеци непрекинато
       или 12 месеци со прекин во           3                3              3
          последните 18месеци
      15 месеци непрекинато или 24
     месеци со прекин во последните         6                5              5
                3 години
      30 месеци непрекинато или 50
     месеци со прекин во последните         9                7              7
                5 години
                                                            5-7 год.
                                                                9
           Над 5 до 10 години               12                              9
                                                           7-10 год.
                                                               12
                                                          10-13 год.
                                                               14
          Над 10 до 15 години               18                              12
                                                          13-16 год.
                                                               16
                                                          16-19 год.
          Над 15 до 20 години               30                              15
                                                               18
                                                          19-22 год.
                                                               21
          Над 20 до 25 години               36                              18
                                                          22-25 год.
                                                               24
                                       До повторно       До повторно    До повторно
                                      вработување,      вработување,   вработување,
             Над 25 години            пензионирање      пензионирање   пензионирање   о
                                           и сл.             и сл.          и сл.
69               Табела 1: Време за кое се исплатуваше паричен надоместок од 198
   Што се однесува до третата промена на ЗВ од 1987 година што ги
засега правата на невработените лица, со неа се укинува обврската да
се утврди ранг-листа на пријавените кандидати ако на конкурсот за
вработување се јават повеќе кандидати (чл. 16, ЗИДЗВ/авг.91).
        2. Промени во законската регулатива настанати
           со донесувањето на ЗВОСН во 1997 година
   Донесувањето на ЗВОСН во 1997 година доведе до значителни про-
мени во поглед на правата што ги имаат невработените лица. Некои од
правата што тие ги имаа согласно Законот за вработувањето од 1987
година беа целосно укинати, додека други претрпеа промени кои глав-
но беа неповолни од нивна гледна точка. Овде, прво ќе ги наведеме
целосно укинатите права, а после ќе се осврнеме на одредбите кои се
променети и на одредбите што првпат се воведени во материјата што
ја покрива овој закон.
                       Целосно укинати права
   Помеѓу правата што беа целосно укинати со донесувањето на
ЗВОСН се следните:
   •  Правото на парична помош. Ова право го уживаа оние неврабо-
тени лица кои веќе го искористиле правото на паричен надоместок
или не ги исполнуваа условите за негово остварување, а чии приходи
(нивни и на нивните потесни семејства) не надминуваа одреден износ.
Покрај нив, право на парична помош имаа уште четири други кате-
гории невработени лица: жените корисници на паричен надоместок
за време на бременост и породување, лицата кои посетуваат стручно
оспособување или преквалификација, лицата на кои работниот однос
им престанал поради стечај или редовна ликвидација на организа-
цијата во која работеле, како и оние лица со повеќе од 25 години стаж
на осигурување (чл. 19, 21, 23 и 36, ЗВ).
   •  Правото на паричен надоместок при стечај или редовна ликви-
дација на организацијата во траење од најдолго две години за вра-
ботените во таа организација, независно од должината на стажот на
осигурување (чл. 23).
   •  Примената на критериуми за приоритет при вработувањето.
Согласно ЗВ од 1987 година, ако за одредено работно место се јави-
ле повеќе кандидати, се утврдуваше приоритет при вработувањето
70
врз основа на критериумите како време на чекање (50% од бодовите),
успехот во школувањето (20%), социјално-економската состојба на
невработеното лице (15%) и други критериуми како здравствената
состојба на членовите на потесното семејство, бројот на издржувачите
во потесното семејство, годините на старост на лицето и други. По-
себно вреди да се нагласи дека законот пропишуваше во случај кога на
одреден конкурс или оглас ќе се пријави лице кое е во работен однос и
лице кое е невработено, при ист број бодови, приоритет да има невра-
ботеното лице (чл. 47, 48 и 60).
  •  Правото на надоместок на трошоците за превоз и исхрана за вре-
ме на стручно оспособување или преквалификација, како и исто ниво
на заштита на правата како и останатите работници (чл. 19 и 73).
  •  Правото на надоместок на трошоците за превоз и селидба за она
невработено лице и членовите на неговото потесно семејство што
преку органите за вработување се вработило на друго место и го про-
менило местото на живеење (чл. 20).
  •  Можноста невработеното лице да оствари право на надоместок
на трошоците за превоз до организацијата на чиј конкурс или оглас
учествува, како и на трошоците за прибирање на определени докумен-
ти (чл. 22).
  •  Обврската организациите да создаваат услови за вработување на
инвалидни лица (чл. 65).
           Паричен надоместок во случај на невработеност
   Во врска со паричниот надоместок дојде до промена во речиси се-
кој поглед. Промени претрпе и висината на паричниот надоместок и
времето за кое се исплатува паричниот надоместок и основите кои го
оневозможуваат остварувањето на правото на паричен надоместок и
престанокот на правото на паричен надоместок и роковите за прија-
вување во Заводот за вработување на лицата кои остваруваат право на
паричен надоместок.
   Кај висината на паричниот надоместок дојде до две промени:
прво, во случаите кога правото на паричен надоместок се остварува
на период подолг од 12 месеци, износот на месечниот паричен надоме-
сток е намален од 50 на 40% од просечната месечна нето плата на ра-
ботникот кој останал невработен и, второ, пропишана е горна наместо
долна граница на износот на паричниот надоместок. Имено, одредба-
та според која паричниот надоместок не може да изнесува помалку
од 80% од висината на загарантираниот личен доход на подрачјето на
                                                                   71
дотичната општина е заменета со одредба дека надоместокот не може
да изнесува повеќе од просечната месечна нето плата по работник во
нестопанството (чл. 26, ЗВ и чл. 68, ЗВОСН).
   Иако времето за кое се исплатува паричен надоместок веќе беше
намалено во 1993 година, во 1997 година повторно дојде до намалу-
вање кај повеќе скалила. Сега беа укинати скалилата што беа воведени
со измените и дополнувањата од декември 1993 година, но целта оста-
на иста како и претходно – да се намали бројот на месеци за кои ќе
се исплатува паричен надоместок. Овојпат, промените во законските
одредби ги засегнаа невработените лица кои имаа право на паричен
надоместок врз основа на стаж на осигурување над 7 години. До најго-
лемо намалување, од 6 месеци, дојде кај лицата со стаж од 22 до 25
години, додека кај лицата со стаж од 15 до 16 години ова намалување
изнесуваше еден месец (чл. 27, ЗВ и чл. 71, ЗВОСН, види Табела 1).
   Основите кои го оневозможуваат остварувањето на правото на
паричен надоместок со ЗВОСН се дуплирани од 7 на 14. Помеѓу но-
во-воведените основи се и следните: а) престанок на работниот однос
поради констатирано неоправдано изостанување од работа последов-
но три работни дена или пет работни дена со прекин во текот на една
година; б) престанок на работниот однос поради одбивање на работ-
никот да работи на работи на кои е распореден во согласност со закон;
в) одбивање обука, преквалификација или доквалификација за друго
работно место кај ист или друг работодавец; г) одбивање да се јави или
д) да заснова работен однос кај работодавец ако е упатен од Заводот
за вработување. Покрај тоа, укинат е исклучокот да се оствари право
на паричен надоместок при давање отказ од страна на самиот работ-
ник, ако тоа се должи на негови сопствени здравствени причини или
здравствени причини на членовите на неговото потесно семејство. Но,
треба да се истакнат и двете поволни измени: прво, додаден е исклу-
чокот право на паричен надоместок да може да се оствари и покрај
давањето отказ од страна на работникот ако тој така постапил поради
склучување брак и, второ, додаден е исклучокот за остварување на
паричен надоместок во случај на престанок на правното лице поради
стечај (чл. 24, ЗВ и чл. 67, ЗВОСН).
   Во ЗВОСН има и значително зголемување на основите за преста-
нок на примањето паричен надоместок, од 7 на 16. Како нови основи
фигурираат: а) одбивањето вработување со полно или скратено работ-
но време, кое не е помало од половината од полното работно време, а
е соодветно на образованието, знаењето и можностите на невработе-
ното лице; б) прекинувањето на обука, преквалификација или доква-
лификација по вина на невработеното лице; в) исполнувањето услови
72
за стекнување право на пензија (покрај веќе постоечката основа која
предвидува остварување право на пензија); г) затекнувањето на ра-
бота кај работодавец од страна на надлежен орган; д) неоправданото
одбивање привремено вработување во исклучителни случаи (поплави,
земјотреси, неопходно извршување на земјоделски работи и слично);
ѓ) одбивањето работно ангажирање за вршење на јавни работи; е) од-
бивањето вработување на работно место за кое се бара пониска струч-
на подготовка од онаа на невработеното лице, а ако тоа, непосредно
пред да остане невработено, со своја согласност, работело на такво
работно место или изјавило дека прифаќа вработување и на понизок
степен на стручна подготовка; ж) нејавувањето на покана на Заводот
за вработување од неоправдани причини; з) небарањето активно ра-
бота во последниот месец и ѕ) неизвестувањето на Заводот во рок од
осум дена за секоја промена која е услов или основа за стекнување,
остварување или губење на правото на паричен надоместок. Покрај
тоа, ако невработеното лице не се јавува во Заводот во утврдениот
рок, наместо запирање на исплатата на паричниот надоместок, како
што беше предвидено со ЗВ од 1987 година (чл. 32), ЗВОСН пропишу-
ва престанок на примањето паричен надоместок (чл. 33, ЗВ и чл. 77,
ЗВОСН). Дополнителен отежнувачки фактор за едно невработено
лице да ги земе паричните средства што му следуваат со добивањето
право на паричен надоместок е воведувањето на можноста времето
на примање на паричниот надоместок да се скрати ако врз основа на
авторски договор, вршење на занаетчиски и други работи или на некој
друг начин се здобива со приход, кој месечно не е поголем од 80% од
просечната месечна нето плата по работник во стопанството (чл. 79,
ЗВОСН).
   Во врска со останатите прашања поврзани со паричниот надо-
месток ЗВОСН содржи уште три промени. Прво, воведен е пократок
рок за пријавување во Заводот за вработување за лицата кои оствару-
ваат право на паричен надоместок и право на здравствена заштита во
однос на останатите невработени лица што се пријавени во Заводот.
Додека вторите се должни да се пријавуваат на секои шест месеци,
првите тоа мора да го направат на секои 30 дена (чл. 56 и 58, ЗВОСН).
ЗВ од 1987 година од своја страна пропишуваше единствен рок, имено,
бараше невработените лица да се јавуваат на секои 60 дена (чл. 13).
Второ, воведен е исклучок во случајот кога одредено лице повторно
стане невработено, при одредувањето на времето за кое ќе прима па-
ричен надоместок во неговиот стаж на осигурување да се пресмету-
ва и времето поминато во работен однос пред последно-примениот
паричен надоместок. Конкретно, од 1997 година овој исклучок важи
                                                                  73
за лицата кои по престанокот на последниот работен однос имаа над
25 години стаж на осигурување (чл. 34, ЗВ и чл. 78, ЗВОСН). И трето,
неисплатениот дел од паричниот надоместок, во случај средствата да
се искористат за засновање работен однос на неопределено време, од
1997 година може да се исплати на месечни рати, наместо во едно-
кратен износ, како што предвидуваше ЗВ од 1987 година (чл. 29, ЗВ и
чл. 73, ЗВОСН).
                               Останати промени
    Покрај промените во одредбите што се однесуваат на паричниот
надоместок, усвојувањето на ЗВОСН донесе промени и во поглед на
засновањето работен однос, помошта што ја обезбедува Заводот за
вработување при професионалната ориентација, обврските на невра-
ботените лица, водењето евиденција за невработените лица и соста-
вот на Управниот одбор на Заводот.
    Во поглед на засновањето работен однос, а во согласност со одред-
бите од Законот за работни односи, 5 со донесувањето на ЗВОСН беше
укината задолжителноста на објавувањето оглас за вработување за по-
полнување на дадено работно место преку воведувањето на можноста
работодавецот да обезбеди работник без огласување (чл. 6, ЗВОСН).
Покрај тоа, во постапката за обезбедување работник преку Заводот за
вработување, предвидено е Заводот, наместо да се раководи од крите-
риумите за приоритет при вработувањето, да упати кај работодавец
до пет кандидати избрани врз основа на критериумите: образование,
квалификација, работно искуство, други посебни знаења (познавање
на странски јазик), спремност за прифаќање на вработување со обука,
преквалификација или доквалификација, услови за работа, место на
работа, траење на работниот однос и посебна опрема со кое неврабо-
теното лице работело и ќе работи (чл. 34-37, ЗВОСН).
    Понатаму, како позитивно треба да се оцени тоа што со донесу-
вањето на ЗВОСН дојде до подробно регулирање на помошта што ја
обезбедува Заводот при професионалната ориентација на неврабо-
тените и останатите лица преку давање совети како тие самите да ба-
раат работа преку огласи, контакти со работодавците и на друг начин,
тестирања за избор на занимање за кое лицата имаат најмногу интерес
и способности и формирање работни клубови за пренесување знаења
5.  Согласно чл. 2 од Законот за изменување и дополнување на Законот за работните
односи, Сл. весник на РМ, 53/97.
74
и техники за наоѓање работа (чл. 5, ЗВ, чл. 2-д, ЗИДЗВ/авг.91 и чл. 19 и
21, ЗВОСН).
   Во поглед на обврските на невработените лица кои произлегуваат
од нивниот статус на невработени лица, со донесувањето на ЗВОСН
утврдена е дополнителната обврска, за тие да можат да се водат како
невработени лица, на секои два месеци да доставуваат доказ дека се
пријавувале на огласи кај работодавец или во Заводот (чл. 14, ЗВ и чл.
53, ЗВОСН). Исто така, рокот во кој невработеното лице е должно да
го извести Заводот за сите промени што влијаат на стекнување или
губење на правата е намален од 15 на 8 дена, а покрај тоа е додадена
и одредба според која при злоупотреба на правата кои ги ужива не-
вработеното лице Заводот има право да бара враќање на исплатените
средства со банкарска камата на средства по видување (чл. 13, ЗВ и
чл. 82, ЗВОСН).
   Што се однесува на водењето евиденција за невработените лица,
усвоени се одредени порестриктивни одредби во однос на престану-
вањето да се води евиденција на невработените лица. Имено, таа од
1997 година престанува да се води при секое засновање работен однос
(наместо претходната одредба која пропишуваше вработување на не-
определено време со полно работно време), при потполно губење на
работната способност (наместо претходно непрецизираното губење
на работна способност), при нејавување на покана од Заводот од
неоправдани причини (во 1987 година условот беше двапати едно по
друго да не се јави на покана да учествува на конкурс или оглас за
вработување, без да извести за причините за тоа нејавување) и при
започнување со земјоделска, сточарска или друга дејност од која се
остварува приход во семејството кој просечно месечно не е понизок
од просечната плата по работник во стопанството (наместо прет-
ходната одредба која бараше земјоделството да биде единствено или
основно занимање на даден поединец за тој да биде избришан од еви-
денцијата). Додадена е и одредбата според која евиденција ќе престане
да се води за она лице кое од страна на инспекциски орган ќе биде за-
текнато да работи кај работодавец спротивно на законот (чл. 12, ЗВ и
чл. 59, ЗВОСН).
   Вреди да се спомне и тоа дека со донесувањето на ЗВОСН дојде до
рекомпонирање на Управниот одбор на Заводот за вработување во
чиј 9-член состав е вклучен и еден претставник на мнозинскиот син-
дикат, покрај вклучувањето на еден претставник и на организацијата
на работодавците (чл. 2-е, ЗИДЗВ/авг.91 и чл. 89, ЗВОСН).
                                                                      75
    3. Измените и дополнувањата на ЗВОСН од 1997 година
            Критериуми за стекнување статус невработено
              лице и евиденција на невработените лица
    Критериумите за стекнување статус невработено лице беа ме-
 нувани двапати преку измените и дополнувањата на ЗВОСН од 1997
 година. До првата промена дојде во март 2000 година. Станува збор
 за релативно техничка промена, имено, за да го исполнат условот
„активно барање работа“, покрај веќе пропишаното редовно пријаву-
 вање во Заводот за вработување во утврдениот рок и доставувањето
 доказ дека се пријавувале на огласи кај работодавци или во Заводот,
 невработените лица добија дополнителна обврска да се пријавуваат
 на објавените огласи за потреба од работници кај работодавец, во
 средствата за јавно информирање и во Заводот за вработување (чл. 2,
 ЗИДЗВОСН/март.00).
    Далеку посуштински промени во врска со оваа материја настанаа
 во 2004 година. Со измените и дополнувањата од оваа година додаде-
 ни се два важни услови за лицето кое не е во работен однос да може да
 ги остварува правата во случај на невработеност. Така, од 2004 година
 од него се бара прво, да не одбие соодветна понуда за вработување и,
 второ, да не го има прекинато работниот однос по своја волја (чл. 5,
 ЗИДЗВОСН/04). Особено важно е воведувањето на второто ограни-
 чување за стекнувањето статус невработено лице. И претходно работ-
 никот кој го прекинал работниот однос по своја волја или спогодбено
 немаше право на паричен надоместок (чл. 67, ЗВОСН). Но, со усвоју-
 вањето на овој услов сите права што ги дава статусот невработено
 лице, колку и да се тие мали, повеќе не може да ги користи лицето
 кое го прекинало работниот однос по своја волја. Тоа, пак, од своја
 страна, значи дополнителен притисок за работниците, без разлика на
 условите на неговото работно место, да не се одлучат на давање отказ.
    Покрај овие дополнителни услови, со промените на овој член што
 се воведени во 2004 година, настанаа промени и околу утврдување-
 то на значењето на активното барање работа. Ако со одредбите на
 ЗВОСН се бараше невработеното лице активно да бара работа во по-
 следните два месеци, со измените од 2004 година се пропишува дека
 лицето треба активно да бара работа во последните 30 работни дена и
 да биде на располагање да започне со работа во следните 15 дена. Но,
 од друга страна, активното барање работа е редефинирано на попово-
 лен начин за невработените лица. Остана редовното пријавување во
 76
Агенцијата за вработување 6 во роковите утврдени со овој закон, но
наместо пријавувањето на објавените огласи за потреба од работници
и доставувањето доказ за пријавување на огласи кај работодавец, во
средствата за јавно информирање или во Агенцијата, со промените
од 2004 година од невработеното лице се бара да се јавува на покана
од Агенцијата за вработување заради: а) советување, б) присуство
на состаноци и интервјуа, в) доставување на потребни документи,
г) упатување кај работодавци заради вработување и разговори во
врска со искажаните потреби и условите за вработување и д) упату-
вање кај работодавци, здруженија на работодавци и институции за-
ради вклучување во обука, преквалификација или доквалификација
заради вработување (чл. 5, ЗИДЗВОСН/04). Бидејќи невработените
лица и при најдобра волја не секогаш би биле во можност во роковите
утврдени со ЗВОСН да се пријавуваат на објавените огласи и да доста-
ват доказ дека така постапувале, објективно, со одредбите на Законот
од 1997 и со измените од март 2000 година од невработените лица се
бараше нереално преголем ангажман за решавање на својот проблем
со невработеноста. Оттука, редефинирањето на активното барање ра-
бота од 2004 година треба да се оцени како позитивно.
    Понатаму, со промените од 2004 година експлицитно е посочено
дека не може да го ужива статусот невработено лице она лице кое е ра-
ботно ангажирано или врши дејност спротивно на закон, а покрај тоа
настана промена и околу можноста земјоделците да можат да се водат
како невработени лица. Додека Законот од 1997 година пропишуваше
дека само оние вршители на земјоделска, сточарска или друга дејност
кои остваруваат приход во семејството кој просечно месечно е пови-
сок од просечната месечна нето плата по работник во нестопанството
во последните три месеци нема да можат да се водат како невработени,
Законот за изменување и дополнување од 2004 година тоа го прошири
на сите вршители на земјоделска, сточарска или друга дејност (чл. 6).
    Во поглед на пријавувањето во Заводот за вработување одредбите
на ЗВОСН претрпеа промени преку донесувањето на три измени и
дополнувања, во 2003, 2004 и 2005 година. Две од нив се поповолни,
а една е понеповолна. Неповолната промена е усвоена во 2003 година
и со неа обврската на невработените лица да се јавуваат во Заводот
за вработување на секои шест месеци беше заменета со обврска да се
јавуваат на секои четири месеци (чл. 1, ЗИДЗВОСН/03). Што се од-
несува до поповолните промени, во 2004 година рокот во кој лицата
6.  Со измената и дополнувањето на ЗВОСН од 2004 година Заводот за вработување е
преименуван во Агенција за вработување (чл. 23).
                                                                             77
кои остваруваат само право на здравствена заштита се должни да се
јавуваат во Агенцијата за вработување е продолжен од 30 на 60 дена
(чл. 7, ЗИДЗВОСН/04), а во 2005 година повторното пријавување во
Агенцијата за вработување по настанато бришење од евиденцијата на
невработените лица поради неоправдано непријавување во пропиша-
ниот рок стана можно по истекот на една, наместо на две години (чл. 1,
ЗИДЗВОСН/05).
   Што се однесува до водењето евиденција за невработените лица,
до значителни промени во оваа материја дојде во 2004 година. Со
измените и дополнувањата од оваа година беа воведени четири нови
основи за престанување на водењето евиденција. Така, евиденцијата
на невработеното лице од 2004 година престанува да се води и во слу-
чаите кога лицето: а) замине на отслужување или дослужување на во-
ениот рок; б) одбие работно ангажирање за вршење на јавни работи;
в) работно биде ангажирано на јавни работи над 30 дена, за времето
на овој ангажман и г) работно е ангажирано или врши дејност. Пок-
рај тоа, согласно претходно спомнатото пропишување дека занима-
вањето со земјоделска дејност целосно е инкомпатибилно со статусот
невработено лице, отпочнувањето со вршење земјоделска дејност, без
разлика на остварениот приход, од 2004 година повлекува престанок
на водење евиденција за невработеност (чл. 10, ЗИДЗВОСН/04).
   Промени има и кај одредбите што се однесуваат на бришењето од
евиденцијата. Имено, во 2004 година е предвидено дека ќе дојде до
бришење од евиденцијата на невработените лица и во случајот кога
одредено невработено лице ќе биде затекнато да работи спротивно на
законот, како и во случајот кога невработеното лице одбие работно
ангажирање за вршење на јавни работи. Во овие случаи, засегнатото
лице може повторно да се пријави во Агенцијата за вработување по
истекот на една година (чл. 9, ЗИДЗВОСН/04).
   Повторното пријавување во Агенцијата по бришење од евиденција-
та на невработените лица по истекот на една година во 2004 година
стана можно и во случаите кога невработеното лице кое остварува
право на паричен надоместок и право за здравствена заштита не се
пријави во пропишаниот рок во Агенцијата и не докаже дека актив-
но бара работа во последниот месец (чл. 7), како и во случаите кога
невработеното лице нема да се јави или ќе одбие да заснова работен
однос соодветен на неговата стручна подготовка кај работодавец кај
кого е упатен од Агенцијата или ако одбие обука, преквалификација
или доквалификација заради вработување во рамките на степенот на
неговата стручна подготовка (чл. 8). Но, во овие случаи важно е да
се нагласи дека се работи за намалување на периодот на повторното
78
пријавување во Агенцијата од две на една година, што несомнено е
поповолно законско решение од претходното.
          Паричен надоместок во случај на невработеност
   Помеѓу промените на одредбите на ЗВОСН најкрупни се оние
промени настанаа во врска со паричниот надоместок во случај на
невработеност.
   Во поглед на висината на паричниот надоместок настанаа две
важни промени во однос на горната граница на месечниот паричен
надоместок. Со првата, од 2003 година, како резултат на промените во
законската регулатива предизвикани од укинувањето на поделбата на
стопански и нестопански дејности, критериум за горната граница на
месечниот паричен надоместок стана просечната месечна нето пла-
та по работник на ниво на Републиката наместо просечната месечна
нето плата на ниво на нестопанството, (чл. 3, ЗИДЗВОСН/03). Ова
претставува понеповолно решение за невработените лица, бидејќи
општото ниво на плати е пониско од нивото на плати во нестопан-
ството. Со втората промена, пак, е утврдено ново, пониско ниво на
горната граница на паричниот надоместок. Имено, од 2005 година
горната граница на највисокиот паричен надоместок е утврдена на
80% од просечната месечна нето плата по работник на ниво на Репу-
бликата (чл. 4, ЗИДЗВОСН/05).
   Мало подобрување на правата на невработените лица, но повеќе
теоретско отколку реално кога ќе се стави во контекст, претставува
одредбата усвоена во декември 2008 година според која за лицата кои
имаат право на паричен надоместок подолго од 12 месеца, паричниот
надоместок за првите 12 месеца изнесува 50% од нивната просечна
месечна нето плата за последните 24 месеца, а за преостанатото време
40% од таа просечна нето плата (чл. 5, ЗИДЗВОСН/дек.08). Иако ова
несомнено е поповолно решение од претходното, поради веќе наста-
натите промени на скалилата за одредување на бројот на месеци за
кои ќе се исплаќа паричен надоместок, од 2005 година паричен надо-
месток над 12 месеци им се исплаќа само на лицата со уште 5 години
до исполнување на условите за старосна пензија и 15 години стаж на
осигурување. Односно, само оваа категорија невработени лица фак-
тички стекнува право на делумно повисок паричен надоместок во
првите 12 месеци согласно оваа измена на ЗВОСН.
   Заслужува да биде спомнато и тоа дека висината на месечниот
паричен надоместок за време на невработеност од 2004 година се
                                                                  79
определува врз основа на просечната месечна нето плата на работни-
кот во последните 24 месеци пред престанокот на работниот однос
наместо во последните 12 месеци, како што беше согласно претходно
важечките одредби (чл. 12, ЗИДЗВОСН/04). Оваа промена може да
се оцени како посоодветен критериум за утврдување на висината на
паричниот надоместок.
   Остварувањето на правото на паричен надоместок најсериозно
беше загрозено преку намалувањето на времето за кое се исплатува
паричниот надоместок. Претходно видовме дека бројот на месеци
за кои се исплатува овој надоместок веќе беше намален двапати, во
1993 и 1997 година. Без разлика на тоа, со измените и дополнувањата
на ЗВОСН уште во четири наврати дојде до намалување на бројот на
месеци.
   Во првиот случај, во 2000 година, дојде до мала, но сепак важна
промена. Станува збор за промена која се однесуваше само за катего-
ријата невработени лица со над 25 години стаж на осигурување. Спо-
ред претходно-важечките одредби, на овие лица им се исплатуваше
паричен надоместок до повторно вработување, или до настапување
на некои од основите за престанок на правото на паричен надоместок,
додека по промените од 2000 година стажот на осигурување од 25 го-
дини им овозможуваше право на паричен надоместок на ист период
со лицата со над 20 години стаж на осигурување, односно, 18 месеци
(чл. 6, ЗИДЗВОСН/март.00). Со оваа промена, правото на паричен
надоместок до повторно вработување, или до настапување на некои
од основите за престанок на ова право не е сосема укинато, но е врза-
но за навршувањето на одредена возраст, покрај исполнувањето на
одреден стаж на осигурување. Подолу дополнително ќе се осврнеме на
ова, а овде ќе кажеме дека во 2000 година беше пропишано ова право
да може да се оствари со навршени 55 години возраст и најмалку 15
години стаж на осигурување (чл. 6).
   До далеку потемелна промена дојде во 2003 година. Со измената и
дополнувањето на ЗВОСН од оваа година времето за кое се исплатува
паричниот надоместок беше скратено за по еден месец кај сите ска-
лила, освен кај најниското, кое пропишува добивање паричен надо-
месток врз основа на стаж на осигурување од најмалку 9 месеци не-
прекинато или 12 месеци со прекин во последните 18 месеци. Покрај
тоа, дојде до укинување на највисокото скалило, кое пропишуваше
добивање паричен надоместок со стаж на осигурување над 20 години,
односно, времето за кое се исплатува паричниот надоместок за лица-
та со над 20 години стаж на осигурување е изедначено со времето за
кое се исплатува паричниот надоместок за лицата над 15 години. На
80
таков начин, на лицата со над 20 години стаж на осигурување им е
скратено примањето паричен надоместок за 4 месеци, па тие, наместо
да примаат паричен надоместок 18 месеци, од 2003 година имаа право
на паричен надоместок за време од 14 месеци (чл. 5, ЗИДЗВОСН/03;
види Табела 1).
   Со промените од 2005 година повторно беше укинато едно скалило,
овојпат преку утврдување средна вредност од претходни две скалила.
Конкретно, скалилото според кое се предвидуваше исплата на пари-
чен надоместок врз основа на стаж на осигурување од 15 месеци во
непрекинато траење или 24 месеци со прекин во последните три годи-
ни и она кое пропишуваше стаж на осигурување од 30 месеци во не-
прекинато траење или 50 месеци со прекин во последните пет години
преминаа во скалило според кое исплатата на паричен надоместок се
врши врз основа на стаж на осигурување од 24 месеца во непрекинато
траење или 36 месеца со прекин во последните четири години. Покрај
тоа, дојде до намалување од по два до три месеци кај сите преостанати
скалила, освен кај најниското (чл. 5, ЗИДЗВОСН/05; види Табела 1).
   И најпосле, последната промена на времето за кое се исплатува па-
ричниот надоместок се случи по само нешто повеќе од една година од
претходната промена, во април 2006 година. При тоа, во овој случај,
во поглед на скалилата законодавецот ја примени тактиката од 1993
година, односно, со цел да се намалат издатоците за паричен надоме-
сток беше зголемен бројот на скалилата. Така, наспроти промените од
2003 година, кога скалилата беа намалени од 7 на 6, и промените од
2005 година, кога скалилата беа сведени на 5, сега бројот на скалила е
зголемен дури на 12.
   Како што се гледа од Табелата 2, ова зголемување на бројот на ска-
лилата доведе до значително намалување на бројот на месеци за кои
ќе се исплаќа паричен надоместок. Овојпат, по прв пат, настрада и
најниското скалило кое овозможува исплата на паричен надоместок
за стаж на осигурување од најмалку 9 месеца во непрекинато траење
или 12 месеца со прекин во последните 18 месеца. Според најновиот
терк на исплата на паричниот надоместок, само кај последното, 12-то
скалило нема намалување на бројот на месеци, но, ако до претходна-
та година беше потребен стаж од 15 години за да се добива паричен
надомест во времетраење од 12 месеци, во 2006 година за тоа станаа
потребни 25 години. Кај стажот на осигурување од 15 години го има и
најголемото намалување на бројот на месеци, за цели 4 месеци, додека
кај останатите скалила намалувањето главно изнесува еден до два ме-
сеци (чл. 3, ЗИДЗВОСН/06).
                                                                   81
                                                              Стаж на
82
      Стаж на осигурување според          ЗВОСН 1997        осигурување        ИД ЗВОСН
             ЗВОСН 1997                     (чл. 71)     според ИД ЗВОСН       2005 (чл. 5)   с
                                                                2005
      Најмалку 9 месеци непрекинато
        или 12 месеци со прекин во             3          Најмалку 9 месеци
             послед. 18 месеци                           непрекинато или 12                   н
                                                                                    3
                                                         месеци со прекин во                  м
       15 месеци непрекинато или 24                       послед. 18 месеци
                                               5
     месеци со прекин во послед. 3 год.
                                                            24 месеца без                     Н
       30 месеци непрекинато или 50                        прекин или 36
                                               7                                    4
     месеци со прекин во послед. 5 год.                  месеца со прекин во
                                                            послед. 4 год.
            Над 5 до 10 години                 9           Над 5 до 10 год.         6
            Над 10 до 15 години                12         Над 10 до 15 год.         8
            Над 15 до 20 години                15
            Над 20 до 25 години                18            Над 15 год.           12
                                           До повторно
                                          вработување,
              Над 25 години               пензионирање
                                               и сл.
              Табела 2: Време за кое се исплатува паричен надоместок според скали
    Покрај ова, со измената и дополнувањето од април 2006 година
дури се предвидуваше барањата за остварување на правата од осигу-
рување во случај на невработеност кои ќе бидат поднесени до денот
на влегување во сила на овој закон за изменување и дополнување да
се решаваат според овој закон (чл. 4). Тоа конкретно би значело дека
во случаите на оние невработени лица кои поднеле барање за доби-
вање паричен надоместок до денот на влегување во сила на измената
и дополнувањето од април 2006 година, наместо согласно поповолни-
те одредби од 2005 година, би се одлучувало согласно одредбите од
2006 година. Следната година Уставниот суд поведе постапка во врска
со овој член и, констатирајќи дека оваа одредба претставува „повре-
да на правната сигурност на граѓаните, како елемент на владеењето
на правото од причини што барањата што се поднесени за оствару-
вање на правата од осигурување во случај на невработеност треба да
се решат според прописите кои важеле во моментот на поднесените
барања“, како и дека „правата се стекнуваат во моментот на поднесу-
вањето на барањата, а не кога тие ќе се решаваат“, одлучи да ја укине
оваа одредба. 7
    Во врска со времето за кое се исплатува паричен надоместок наста-
наа промени и кај двата случаи кога лицата со стаж на осигурување
над 25 години уживаа одредени поволности во однос на останатите
категории невработени лица. Имено, се работи за поволноста пра-
вото на паричен надоместок да се добива до повторно вработување,
или до настапување на некои од основите за престанок на ова право,
како и за поволноста, во случај на повторна невработеност на одре-
дено лице, при одредувањето на времето за кое тој ќе прима паричен
надоместок во стажот на осигурување да му се пресметува и време-
то поминато во работен однос пред последно-примениот паричен
надоместок (чл. 71 и 78, ЗВОСН). Како што спомнавме погоре, во
2000 година дојде до промена на критериумот за стекнување на ова
право од исполнување стаж на осигурување над 25 години во навр-
шување 55 години возраст и имање најмалку 15 години стаж на ос-
игурување (чл. 6, ЗИДЗВОСН/март.00). До истата промена дојде и во
случајот со пресметувањето на стажот на осигурување при повторна
невработеност (чл. 10, ЗИДЗВОСН/март.00). Во 2005 година повторно
дојде до промена на критериумот во овие случаи. Тогаш, наместо кри-
териумот 55 години возраст и најмалку 15 години стаж на осигурување
беше воведен критериумот 5 години пред исполнување на условите
7.  Одлука на Уставниот суд на Република Македонија, У. бр. 119/2006 од 27 јуни
2007 година.
                                                                             83
за стекнување право на старосна пензија и 15 години стаж на осигу-
рување (чл. 5 и 8, ЗИДЗВОСН/05). Фактички, со оваа промена дојде
до повишување на старосната граница, бидејќи старосната граница
за остварување право на старосна пензија во 2005 година изнесуваше
64 години за мажи и 61 години за жени. 8 Покрај тоа, во светлината на
тенденцијата на поместување нагоре на старосната граница за оства-
рување право на старосна пензија, оваа промена отвора простор за
понатамошно намалување на бројот на невработените лица кои ќе ги
исполнуваат законските услови потребни за да ги уживаат поволно-
стите што го даваат одредбите од членовите 71 и 78 од ЗВОСН.
    Промените кои настанаа во врска со останатите прашања поврза-
ни со паричниот надоместок се следните.
    Прво, во 2000 година е укината можноста паричниот надоместок
да продолжи да се исплаќа и по истекот на роковите предвидени со
ЗВОСН во случајот кога невработеното лице е привремено спречено
за работа, според прописите на здравствената заштита, за периодот
додека трае таа спреченост (чл. 7, ЗИДЗВОСН/март.00).
    Второ, во 2000 година настанаа промени и во однос на користењето
на правото на паричен надоместок во случајот кога невработеното
лице на кое поради засновање на работен однос му престанало право-
то на паричен надоместок пред истекот на времето за кое имал право
повторно ќе стане невработено. Во овој случај, невработеното лице сè
уште може да го користи ова право, но од 2000 година тоа е условено
со одредбата „доколку [тоа] е поповолно за него” (чл. 10, ЗИДЗВОСН/
март.00).
    Трето, исто така во 2000 година, целосно беше укината можноста
неисплатениот дел од паричниот надоместок, по барање на неврабо-
теното лице, да му се исплати на работодавецот кој ќе го вработи тоа
лице на неопределено време (чл. 8, ЗИДЗВОСН/март.00), но во 2004
година оваа можност повторно беше воведена (чл. 14, ЗИДЗВОСН/04).
Сепак, одредбите со кои се регулира оваа можност се разликуваат од
одредбите на ЗВОСН од 1997 година во следните два законски реше-
нија: а) во 2004 година стана можно неисплатениот дел од паричниот
надоместок да се исплати во еднократен износ или во месечни рати
до 24 месеца и б) работодавецот е должен да ги врати искористените
средства на Агенцијата за вработување со банкарска камата на сред-
ствата по видување ако на засегнатиот работник му престане работ-
ниот однос, не по негова вина, пред истекот на двојно повеќе време
8.  Согласно чл. 5 од Законот за изменување и дополнување на Законот за пензиското и
инвалидското осигурување, Сл. весник на РМ, 24/2000.
84
од времето за кое работодавецот користел средства. Ова претставува
значително подобро законско решение од она од 1997 година, со кое
се предвидуваше само тоа дека Заводот за вработување ќе ја запре ис-
платата на паричниот надоместок на работодавецот ако тој на работ-
никот не му ги обезбедува правата од работен однос (чл. 73, ЗВОСН).
   Четврто, во 2003 година е укината можноста правото на паричен
надоместок да му биде ускратено на невработеното лице на кое ра-
ботниот однос му престанал по пат на спогодба или со отказ (чл. 2,
ЗИДЗВОСН/03). Сепак, треба да се истакне дека претходното посто-
ење на оваа одредба фактички значеше дека по никој или речиси по
никој основ работникот кој останал невработен не може да оствари
право на паричен надоместок. Исто така, треба да се има предвид дека
и по укинувањето на оваа одредба законот пропишува дека неврабо-
теното лице нема право на паричен надоместок при спогодбено пре-
станување на работниот однос и при престанок на работниот однос со
отказ од страна на работодавецот за кршење на работната дисциплина
или неисполнување на обврските утврдени со закон, колективен дого-
вор и договор за работа (чл. 67, ст. 1, т. 2 и 6, ЗВОСН).
   Петто, во 2003 година, како дел од промените што беа воведени
во ЗВОСН како резултат на укинувањето на поделбата на стопански
и нестопански дејности во законската регулатива, беше променет и
критериумот за скратување на времето на примање на паричниот на-
доместок. Наместо претходното ниво на приход од авторски договор,
вршење занаетчиски и други работи со висина од 80% од просечната
месечна нето плата по работник во стопанството, критериум стана
нивото на приход од 80% од просечната месечна нето плата по ра-
ботник во Републиката (чл. 6, ЗИДЗВОСН/03). Како што спомнавме
претходно, бидејќи општото ниво на плати е повисоко од нивото на
плати во стопанството, ова претставува поповолно решение од гледна
точка на невработените лица.
   Шесто, во 2004 година, како основа за престанок на правото на
паричен надоместок, покрај затекнувањето на работа од страна на
инспекциски орган (чл. 77, ЗВОСН), беше додадено и работното ан-
гажирање на невработеното лице како и вршењето дејност од негова
страна (чл. 15, ЗИДЗВОСН/04), а со промените од следната година
беше дополнето дека при таков случај ќе биде запрена и исплатата на
паричен надоместок (чл. 6, ЗИДЗВОСН/05).
   И седмо, во 2005 година беше прецизирано и дека при утврдувањето
на времето за кое ќе се прима паричен надоместок како време поми-
                                                                  85
нато во работен однос нема да се смета времето за кое невработеното
лице примало паричен надоместок (чл. 3, ЗИДЗВОСН/05). 9
                                   Јавни работи
    Во врска со ангажирањето на невработените лица при изведување-
то на јавни работи погоре веќе беше спомнато дека одбивањето работ-
но ангажирање за вршење на јавни работи доведува до престанок на
водењето евиденција за дотичното невработеното лице и негово бри-
шење од евиденцијата на невработените лица, при што тоа може пов-
торно да се пријави во Агенцијата за вработување по истекот на една
година (чл. 9 и 10, ЗИДЗВОСН/04). Покрај овие промени, со измените
и дополнувањето од 2004 година е предвидена и можноста работодав-
ец да може да користи средства предвидени за паричен надоместок во
случај на невработеност со цел работно ангажирање на примателот
на паричен надоместок. Имено, при организирање јавни работи, ако
организаторот на работите (кој, согласно член 84 од ЗВОСН, може да
биде само работодавец од јавниот сектор) работно ангажира невра-
ботено лице корисник на паричен надоместок на јавни работи над
30 дена, тогаш тој има право на надомест од Агенцијата за вработу-
вање, месечно во висина на паричниот надоместок на ангажираното
невработено лице. Во таков случај, ангажираните невработени лица
земаат надоместок за извршената работа, кој не може да биде помал од
утврдениот износ на платата за ист вид на работи според колективен
договор (чл. 16, ЗИДЗВОСН/04). Поволностите од оваа промена се тие
што ангажираните невработени лица ќе земаат надоместок за изврше-
ната работа во висина на плата, кој најчесто е повисок од паричниот
надоместок за невработеност (бидејќи тој, согласно чл. 68 од ЗВОСН,
изнесува 40 или 50% од неговата претходна плата), додека работодав-
ецот е стимулиран да го вработи таквото невработено лице, бидејќи
дел од износот што ќе му го исплати за извршената работа ќе му биде
обезбеден од страна на државата. Неповолниот аспект на ова законско
решение е тоа што работодавецот не е стимулиран да вработи невра-
ботени лица кои не се корисници на паричен надоместок, а кои, преку
оваа мерка, дополнително се ставени во потешка состојба.
9.  Поради сè порестриктивните одредби во поглед на паричниот надоместок во случај
на невработеност, бројот на корисници на овој надоместок речиси двојно се намали во
изминатата деценија, од 48.346 во февруари 1998 година на 25.335 во февруари 2010 годи-
на. Односно, ако во февруари 1998 година околу 17% од невработените примаа паричен
надоместок, тој процент во февруари 2010 година падна на 7,4%!
86
   Нова промена на одредбите од ЗВОСН во поглед на ангажирање-
то при јавно работи настана во декември 2008 година. Имено, тогаш
дојде до укинување на можноста, при ангажирање невработени лица
за спроведување јавни работи, да се исплаќа надоместок за превоз до
местото на извршување на работите наместо обезбедувањето превоз
за овие лица (чл. 6, ЗИДЗВОСН/дек.08).
                         Останати промени
   Во однос на останатата материја што е од интерес на работниците
и нивните права, во одредбите на ЗВОСН преку измените и дополну-
вањата дојде до следните промени.
   Во поглед на одредбите што се однесуваат на работењето во стран-
ство усвоени се две промени. Во 2004 година, во склоп на одредбите
со кои се уредува ново-воведеното посредување за работа во стран-
ство, донесена е и одредба според која агенцијата за посредување за
вработување задолжително пред упатувањето на одредено лице на ра-
бота во странство со него потпишува договор, при што тоа лице има
право на надомест за неисполнетите обврски (чл. 3, ЗИДЗВОСН/04).
Со измената и дополнувањето на ЗВОСН од декември 2008 година,
пак, беше укината одредбата според која, во случај на невработеност,
можат да бидат осигурени и државјаните на Република Македонија на
работа во друга држава, кои по своето враќање во нашата земја не мо-
жат да ги остварат правата во случај на невработеност по друга основа
(чл. 3, ЗИДЗВОСН/дек.08).
   Понатаму, мала, но сепак не безначајна промена која оди во прилог
на работодавците, а која вреди да се спомне е измената на рокот во
кој работодавецот е должен да го одјави работникот на кој му пре-
станал работниот однос. Имено, од 2004 година, наместо „веднаш“,
тој е должен да го одјави работникот во рок од осум дена од денот на
престанокот на работниот однос (чл. 2, ЗИДЗВОСН/04).
   Во однос на промените во организациската поставеност и рабо-
тата на Агенцијата за вработување, овде треба да се спомнат две
промени кои се однесуваат на составот на нејзиниот Управен одбор.
Со првата, од 2004 година, и бројот на претставниците на работодав-
ците и бројот на претставниците на мнозинскиот синдикат во Управ-
ниот одбор е зголемен од еден на два на сметка на претставниците на
Владата, чиј број е намален од седум на пет (чл. 18, ЗИДЗВОСН/04).
Со втората промена, пак, во декември 2008 година беше пропи-
шано претставниците на синдикатот во Управниот одбор да ги
                                                                   87
именува репрезентативниот наместо мнозинскиот синдикат (чл. 7,
ЗИДЗВОСН/дек.08). Оваа одредба всушност претставува најава на
промовирањето на концептот на репрезентативен наместо мнозински
синдикат како носител на правата на застапување на работниците, кој
беше промовиран со усвојувањето на измените на Законот за работни
односи од октомври 2009 година. 10
     Ќе спомнеме и дека, поради усогласување со Законот за работни
односи, во 2008 година во ЗВОСН се инкорпорирани уште две важни
промени. Со првата, од месец август, дојде до укинување на одредбата
за работничките книшки (чл. 1, ЗИДЗВОСН/авг.08), 11 додека втората
се однесува на укинувањето на можноста работодавецот да може да
вработи работник без огласување (чл. 1, ЗИДЗВОСН/дек.08). 12
                                  Парични казни
    И во поглед на паричните казни дојде до промена на одредбите од
ЗВОСН од 1997 година. До првите промени во висината на казните
предвидени за постапување спротивно на одредбите од овој закон
дојде во 2001 година. Тогаш казните беа зголемени од 50.000 до 150.000
денари на 200.000 до 300.000 за работодавците и од 10.000 до 30.000 на
40.000 до 50.000 денари за одговорните лица кај работодавците и во
Заводот за вработување, како и за поединците што вршат занаетчиска
или професионална дејност (чл. 3 и 4, ЗИДЗВОСН/01).
    Нови промени во оваа материја донесе измената и дополнувањето
од август 2008 година. Со неа, покрај тоа што настанаа промени во
висините на казните (чл. 3 и 4, ЗИДЗВОСН/авг.08), беше воведена и
постапката за помирување како начин за наплата на паричните каз-
ни, согласно новиот Закон за прекршоците од 2006 година (чл. 5). 13
Глобите што беа предвидени за работодавците-правни лица се на-
малени од околу 3.200 до 4.900 евра на 2.000 до 4.000 евра во денар-
ска противвредност, додека кај глобите за работодавците-физички
лица (поранешните поединци што вршат занаетчиска или професи-
онална дејност) дојде до намалување на минималната (од околу 600
10.  Закон за изменување и дополнување на Законот за работните односи, Сл. весник на
РМ, 130/09.
11.  Согласно чл. 24 од Законот за изменување и дополнување на Законот за работните
односи, Сл. весник на РМ, 106/08.
12.  Согласно чл. 3 од истиот Закон за изменување и дополнување на Законот за работ-
ните односи и Одлуката на Уставниот суд, У. бр. 134/2005-0-0 од 29 март 2006 година.
13.  Закон за прекршоците, Сл. весник на РМ, 62/06.
88
на 500 евра), а зголемување на максималната казна (од околу 800 на
1.000 евра). Директорот, или некое друго одговорно лице кај работо-
давецот, ако ги прекрши одредбите од овој закон, ќе биде казнет со
глоба од 1.000 до 1.500 евра, што претставува зголемување во однос
на претходните суми од околу 600 до 800 евра, а глобата за одговор-
ното лице во Агенцијата за вработување е утврдена на 500 евра, што
претставува намалување во однос на претходниот опсег од околу 600
до 800 евра.
    Во овој оддел ќе ја спомнеме и одредбата од измената и допол-
нувањето од декември 2008 година со која работникот кој ќе стапи
на работа без договор за вработување се обврзува веднаш пис-
мено да го извести надлежниот инспекциски орган во врска со
ова (чл. 2, ЗИДЗВОСН/дек.08). Ја спомнуваме оваа одредба во овој
оддел, бидејќи со измените од декември 2008 година за работникот
кој нема да постапи согласно оваа одредба се пропишува глоба од
200 евра, која, ако тој не ја плати во рок од осум дена, ќе биде должен
да плати повисока глоба од 700 евра (чл. 12). Имајќи предвид дека во
Република Македонија е доста чест случајот работодавците да не ги
пријавуваат како вработени своите работници, обврската засегнатите
работници да го известат инспекциски орган во врска со тоа не е лоша
сама за себе, но пропишувањето глоба со значителен износ ја пробле-
матизира поволноста на оваа одредба. Сличните одредби од Законот
за придонеси од задолжително социјално осигурување Уставниот суд
ги прогласи за спротивни со Уставот и ги укина во мај 2009 година. 14
14.  Одлука на Уставниот суд на Република Македонија, У. бр. 233/2008-0-1 од 6 мај 2009
година.
                                                                                    89
                       ЗАКОН ЗА ПЕНЗИСКОТО И
                ИНВАЛИДСКОТО ОСИГУРУВАЊЕ
    Законот за пензиското и инвалидското осигурување е донесен во
1993 година 1 и досега има претрпено дури 18 измени и дополнувања. 2
Со овој закон се уредува задолжително пензиско и инвалидско осигу-
рување на работниците во работен однос и на физичките лица кои
вршат дејност, како и посебните услови под кои одделни категории на
осигуреници ги остваруваат правата од пензиското и инвалидското
осигурување, а од 2000 година и основите на капитално финансирано
пензиско осигурување.
    Иако овој закон во прв ред ги засега работниците кои го завршиле
својот работен век и станале пензионери, и, се разбира, сите работ-
ници како идни пензионери, со него се регулираат и важни прашања
кои ги засегаат работниците токму како работници и тоа е причина-
та зошто ја вклучивме анализата на овој закон во оваа студија. Како
такви прашања се: критериумите за одење во пензија (возраст и стаж
на работникот), правата на работниците-инвалиди со преостаната
работна сопственост, одредбите кои се однесуваат на стажот на ос-
игурување и, во одредена мера, утврдувањето на пензиската основа и
основицата за пресметување и плаќање на придонесот за пензиското
и инвалидското осигурување.
    По донесувањето на ЗПИО во 1993 година, дојде до намалување
на многу права што се покриени со овој закон. Во однос на права-
та што ги засегаат сите вработени, целосно е укината можноста за
стекнување право на старосна пензија само врз основа на одреден
исполнет стаж и дојде до повишување на старосната граница за
стекнување право на старосна пензија (за 4 години кај мажите и
дури за 7 години кај жените), сепак придружено со намалување на
потребниот стаж за стекнување право на старосна пензија од 20 на
15 години. Исто така, неплатеното отсуство до 30 дена престана да
1.  Закон за пензиското и инвалидското осигурување, Сл. весник на РМ, 80/93.
2.  Закони за изменување и дополнување на Законот за пензиското и инвалидското
осигурување, Сл. весник на РМ – 14/95, 71/96, 32/97, 24/2000, 96/2000, 5/01, 50/01, 85/03,
50/04, 4/05, 84/05, 101/05, 70/06, 153/07, 152/08, 161/08, 81/09 и 156/09.
90
се смета во стаж на осигурување. Што се однесува до правата на
работниците-инвалиди, укинато е правото на скратено работно
време за лицата со преостаната работна способност, укинати се ре-
чиси сите надоместоци на плата што ним им се исплаќаат, намалена
а подоцна и укината е минималната висина на преостанатиот надо-
месток на плата. Понатаму, воведени се дополнителни процедури и
се заострени контролните механизми кај постапката за утврдување
инвалидност, кои резултираа со воведување времена инвалидска,
односно семејна пензија. Помеѓу ретките позитивни промени вре-
ди да се истакне валоризирањето на степенот на образование при
утврдувањето на основицата за пресметување и плаќање на придо-
несот за пензиското и инвалидското осигурување.
   1. Критериуми за стекнување право на старосна пензија
    До првата и најважна промена на критериумите за стекнување пра-
во на старосна пензија дојде со измената и дополнувањето на ЗПИО од
март 2000 година. Со оваа измена и дополнување, која има тежина на
донесување нов закон за пензиско и инвалидско осигурување, 3 мож-
носта да се стекне право на старосна пензија без оглед на годините на
живот, само врз основа на одреден стаж (40 години за мажи и 35 години
за жени) беше целосно укината (чл. 5, ЗИДЗПИО/март.00). Единствен
исклучок беше направен за лицата кои работат на работни места на
кои стажот се смета со зголемено траење. За нив беше пропишано дека
ќе можат да стекнат право на старосна пензија по овој основ најдоцна
до 1 септември 2005 година (чл. 31). До промени дојде и кај основа-
та преку која најчесто се стекнува право на старосна пензија, имено,
преку навршување одредена возраст и исполнување одреден стаж. Во
овој случај, промените се изведени преку нагласување на важноста на
возраста како критериум на сметка на важноста на стажот. Во однос
на второто, промените од март 2000 година всушност се надоврзаа на
3.  Со оваа измена и дополнување беше воведен нов пензиски систем со три столба: за-
должително пензиско и инвалидско осигурување врз основа на генерациска солидарност,
задолжително капитално финансирано пензиско осигурување и доброволно капитално
финансирано пензиско осигурување (чл. 2, ЗИДЗПИО/март.00). Подробната анализа на
оваа суштинска промена на пензискиот систем на Република Македонија излегува од
рамките на оваа студија, но ја користиме оваа прилика за да ја искажеме нашата убеде-
ност дека преземањето на оваа реформа и нејзиното вообличување со дадените карак-
теристики заслужува критички да се промисли и, преку компаративните искуства од
останатите земји, да се оцени колку во нејзиното вообличување одигра улога нужноста
а колку идеологијата.
                                                                                  91
зголемувањето на возрасната граница за стекнување право на старос-
на пензија кое го иницира ЗПИО од 1993 година. Низата кај возрасна-
та граница за мажи беше продолжена од 63 на 64 години (почнувајќи
од 2001 година), а кај жените беше прифатена возрасната граница сод-
ржана во ЗПИО за периодот до 2003 година и беше дополнително пре-
двидено таа да биде повишена на 62 години до 2007 година. На таков
начин, севкупно, во периодот 1994-2001 година возрасната граница за
мажите е повишена за четири години, додека возрасната граница за
жените, во периодот 1994-2007 година е повишена за дури седум го-
дини (види Табела 1). Неповолните аспекти на овие промени донекаде
се балансирани со намалувањето на потребниот стаж за стекнување
право на старосна пензија, од 20 на 15 години. Дополнителна корист
од ова намалување имаа две категории лица. Првата категорија се ли-
цата на возраст за пензионирање, но со дотогаш недоволен пензиски
стаж помеѓу 15 и 20 години. Согласно член 17 од ЗПИО, овие лица тре-
баа да наполнат 65 години живот (мажи) и 63 години (жени) за со стаж
од најмалку 15 години да остварат право на старосна пензија. Втората
категорија, пак, се жените кои во периодот 2000-2003 година ги имаа
потребните години за одење во пензија, но го немаа потребниот стаж,
бидејќи за тој период наместо 20 години пензиски стаж со промените
од март 2000 година станаа доволни и 15 години стаж (чл. 5).
                                                      во години
                                 Возраст           Пензиски
             Година
                           мажи          жени        стаж
               1994         60,5          55,5
               1995         61,0          56,0
               1996         61,5          56,5
                                                       20
               1997         62,0          57,0
               1998         62,5          57,5
               1999         63,0          58,0
               2000         63,5          58,5
               2001                       59,0
               2002                       59,5
               2003                       60,0
                                                       15
               2004         64,0          60,5
               2005                       61,0
               2006                       61,5
               2007                       62,0
     Табела 1: Возраст и пензиски стаж со кои се стекнува право на
                           старосна пензија
92
    Треба да се спомне и дека со одредбите од измената и дополнување-
то од март 2000 година се предвидува изземање од промените што се
однесуваат на стекнувањето право на старосна пензија на оние лица
кои на денот на почетокот на примената на ова измена и дополнување
(1 септември 2000 година) имале пензиски стаж од најмалку 35 години
(мажи) и 30 години (жени) (чл. 30 и 35, ЗИДЗПИО/март.00). Одредби-
те со кои се регулира ова изземање во подоцнежните години некол-
купати беа променети. Така, во јули 2001 година беше прецизирано
дека овие лица правото на старосна пензија ќе можат да го остварат
со навршување на 40 години (мажи), односно 35 години (жени) пен-
зиски стаж, без оглед на возраста (чл. 10, ЗИДЗПИО/јули.01). Потоа,
во ноември 2005 година настана мало, но позитивно поместување на
возрасната граница за стекнување право на старосна пензија кај оваа
категорија лица од 35 на 33 години за мажи и од 30 на 28 години за
жени (чл. 1, ЗИЗПИО/ноем.05) за на крајот, во јуни 2006 година да
биде пропишано дека изземањето ќе се применува најдоцна до 1 сеп-
тември 2007 година (чл. 19, ЗИДЗПИО/06).
    Би спомнале уште и дека со измената и дополнувањето од јануари
2001 година беше воведено и регулирано стекнувањето право на ста-
росна пензија на лицата кои добиле отказ „по потребите на службата“.
Оваа основа за добивање отказ беше воведена во Законот за работни
односи исто така во јануари 2001 година, но набрзо беше укината од
Уставниот суд. 4 Покрај неа, Уставниот суд ја укина и измената и допол-
нувањето на ЗПИО од јануари 2001 година, 5 вклучително и одредбата
што се однесува на стекнувањето право на старосна пензија на лицата
кои добиле отказ по оваа основа.
                 2. Права врз основа на инвалидност
    Со измените и дополнувањата на ЗПИО во поглед на правата врз
основа на инвалидност настанаа промени околу тоа кои лица се опфа-
тени со задолжително пензиско и инвалидско осигурување врз основа
на инвалидност и телесно оштетување, постапката за утврдување ин-
валидност, паричните надоместоци на лицата со преостаната работна
способност и преквалификацијата или доквалификацијата, односно
професионалната рехабилитација.
4.  Одлука на Уставниот суд на Република Македонија, У. бр. 10/2001-0-0 од 12 септем-
ври 2001 година.
5.  Одлука на Уставниот суд на Република Македонија, У. бр. 24/2001-0-0 од 21 ноември
2001 година.
                                                                                   93
   Во поглед на лицата кои се опфатени со задолжително пензи-
ско и инвалидско осигурување врз основа на инвалидност и те-
лесно оштетување единствената поважна промена беше усвоена во
2007 година. Се работи за мала, но поволна измена на одредбите на
ЗПИО со која се обезбедува задолжително пензиско и инвалидско
осигурување во случај на настапување на инвалидност и телесно ош-
тетување и за корисниците на социјална помош поради повреда на-
станата при нивно работно ангажирање, учесниците во волонтерски
активности, како и спортистите аматери и професионалните спорти-
сти (чл. 6, ЗИДЗПИО/07).
   Постапката за утврдување инвалидност беше менувана во 2004,
2007 и во 2008 година. Со измената и дополнување од 2004 година се
воведени дополнителни процедури и се заострени контролните ме-
ханизми, поради што стекнувањето права по основа на инвалидност
или неспособност за работа стана значително отежнато. Така, при
доставувањето барање за утврдување инвалидност или неспособност
за работа, засегнатото лице од 2004 година е должно да достави и наод
и мислење за својата здравствена состојба и работна способност од
матичниот лекар, а покрај тоа потребно е и да добие согласност од
лекарската комисија на Фондот за здравствено осигурување, врз ос-
нова на лекарски преглед (чл. 1, ЗИДЗПИО/04). Пред неговиот случај
да стигне до Комисијата за оцена на работната способност, лицето
треба да добие зелено светло и од новоформираната Комисија за
утврдување на комплетност и уредност на документацијата (чл. 2).
Понатаму, воведен е задолжителен контролен преглед, кој се врши во
период помеѓу една и две години од денот на утврдената инвалидност,
од страна на комисија составена од доктори специјалисти, во установа
определена од министерот за труд и социјална политика. При тоа, во
оваа комисија не можат да членуваат лица кои претходно учествувале
во постапката за утврдување на инвалидноста. До донесувањето на
решението по извршениот задолжителен контролен преглед, осигуре-
никот добива времена инвалидска, односно семејна пензија, кое право
му престанува ако не се јави на задолжителниот контролен преглед
во утврдениот рок, или во случај при контролниот преглед кај него да
не биде утврдена инвалидност, односно неспособност за работа (чл.
3 и 7). За ништо да не му се препушти на случајот, зајакната е пози-
цијата на контролната комисија, која го доби опскурното име: Коми-
сија за преоцена-ревизија на наод, оцена и мислење за утврдување на
инвалидност, односно неспособност за работа. Таа доби надлежност
да врши преоцена-ревизија, покрај на оние наоди, оцени и мислења
на Комисијата за оцена на работната способност со кои е утврдена
94
инвалидност, и на наодите на новоформираната Комисија за задолжи-
телен контролен преглед, при што е овластена и да изврши непосреден
лекарски преглед на лицето кај кого е утврдена инвалидност, односно
неспособност за работа (чл. 4). Дури е воведен и повторен комисиски
преглед по службена должност, кој се врши доколку правото на инва-
лидска пензија не биде остварено најдоцна три месеца од правосилно-
ста на решението за утврдена инвалидност (чл. 6). И за крај, за сè да
тече регуларно при постапката за утврдување инвалидност, додадена
е одредбата според која лицето кое издало погрешна или невистинита
медицинска документација, неосновано утврдило постоење на инва-
лидност или не пријавило инвалидност, или доставило невистинита
медицинска документација, ќе одговара за кривично дело и ќе биде
казнето согласно со Кривичниот законик (чл. 13).
   Со промените на ЗПИО од 2007 година е ублажена строгоста на
одредбите кои беа воведени во 2004 година. Процедурата е олеснета
во делот на утврдувањето на комплетноста и уредноста на докумен-
тацијата за инвалидност, која, наместо Комисијата за утврдување
на комплетност и уредност на документацијата, од 2007 година
ја утврдува лекар во подрачната единица на Стручната служба на
Фондот (чл. 32, ЗИДЗПИО/07). Покрај тоа, воведена е можноста од из-
земање од задолжителниот контролен преглед за оние корисници на
пензија кои страдаат од оние заболувања кои се утврдени со Правил-
никот за организацијата, составот и начинот на работа на Комисијата
за оцена на работната способност (чл. 34), додека ригорозноста околу
јавувањето на задолжителен контролен преглед е ублажена со воведу-
вањето на можноста исплатата на пензијата да не биде запрена за оној
корисник на пензија кој нема да се јави на задолжителен контролен
преглед поради оправдани причини (болничко лекување во земјата
или странство) (чл. 40). Единствената неповолна измена што наста-
на во 2007 година кај оваа материја претставува одредбата со која се
оддолжува постапката за утврдување на инвалидност. Имено, по пре-
гледот од комисијата на Фондот оваа постапка повторно се поведува
по истекот на рокот од една година од денот на прегледот. Единствена
можност таа да се покрене порано е под услов да се приложи нова ме-
дицинска документација за настанатото влошување на здравствената
состојба (чл. 31).
   Што се однесува до промената што настана во поглед на оваа ма-
терија во 2008 година, веројатно поради превид, односно заборавање
дека по измената на соодветниот член во 2006 година следуваше него-
ва измена и во 2007 година, настрада можноста исплатата на пензијата
да не биде запрена за корисникот на пензија што нема да се јави на
                                                                   95
задолжителен контролен преглед поради оправдани причини (чл. 10,
ЗИДЗПИО/24.дек.08).
   Понатаму, со измените и дополнувањата на ЗПИО дојде до значи-
телни промени на одредбите кои се однесуваат на надоместоците на
плата за лицата со преостаната работна состојба. Во врска со оваа
материја дојде до промени во поглед на тоа кои надоместоци имаат
право да ги примаат овие лица, околу висината на надоместоците и
околу исклучокот при исплатата на надоместоците во случај на стечај
или ликвидација на правното лице во кое работеле лицата со преоста-
ната работна способност.
   Согласно ЗПИО од 1993 година, лицата со преостаната работна
способност имаа право на неколку надоместоци: а) надоместок на
плата од денот на настанувањето на инвалидноста до денот на рас-
поредувањето или вработувањето на друга соодветна работа, или до
упатување на преквалификација или доквалификација; б) надоместок
на плата за време на преквалификацијата или доквалификацијата;
в) надоместок на плата од денот на завршената преквалификација или
доквалификација до денот на распоредувањето, или вработувањето
на друго соодветно работно место; г) надоместок на плата поради ра-
бота со скратено работно време и д) надоместок поради помала плата
на друго работно место (чл. 54, ЗПИО). Покрај тоа, со ЗПИО се про-
пишуваше исплата на паричен надоместок за помош и нега не само за
пензионерите со здравствени проблеми, туку и за лицата кои засно-
вале работен однос како слепи, заболени од дистрофија или сродни
мускуларни или невромускуларни заболувања, церебрална или детска
парализа, параплегија, како и други заболувања или повреди поради
кои не можат самостојно да се движат додека се во работен однос или
таквата неспособност кај нив настанала во текот на траењето на ра-
ботниот однос (чл. 89, ЗПИО).
   Со измените и дополнувањата на ЗПИО беа укинати речиси сите
наведени надоместоци. Правото на паричен надоместок за помош и
нега, и за пензионерите и за наведените лица во работен однос, на-
страда доста рано, веќе во 1995 година (чл. 9, ЗИДЗПИО/95), а во
2007 година дојде до опсежни промени во одредбите што се однесуваа
на надоместоците на плата со што правата на лицата со преостаната
работна состојба се драстично намалени. Целосно беа укинати право-
то на надоместок на платата поради работа со скратено работно време
и правото на надоместок поради помала плата на друго работно ме-
сто, додека останатите три права беа сведени на едно право – право
на надоместок на плата од денот на настанувањето на инвалидноста
до денот на почетокот на професионалната рехабилитација, за време
96
на професионална рехабилитација и од денот на завршетокот на про-
фесионалната рехабилитација до вработувањето на соодветнoто ра-
ботно место. Покрај тоа, воведени беа уште две новини во врска со
овој надоместок: прво, негови корисници не се сите осигуреници кај
кои постои преостаната работна способност, туку само инвалидите
на трудот кои стекнале право на професионална рехабилитација; и
второ, воведен е и максимален рок на исплата на овој надоместок од
12 месеца од денот на завршувањето на професионалната рехабили-
тација и тоа под услов во рок од 30 дена од денот на завршувањето
на професионалната рехабилитација засегнатите лица да се пријават
во надлежната служба за вработување и редовно да се пријавуваат
во таа служба во согласност со прописите за вработување (чл. 17 и
19, ЗИДЗПИО/07).
   Треба да се нагласи и тоа дека укинувањето на правото на надоме-
сток на платата поради работа со скратено работно време всушност е
последица на едно уште посериозно намалување на правата на лицата
со преостаната работна способност. Имено, со измената и дополну-
вањето од 2007 година, преку редефинирање на клучните поими око-
лу инвалидноста со кои оперира ЗПИО, беше укинато и правото на
работа со скратено работно време за лицата со преостаната работна
способност (чл. 13, ЗИДЗПИО/07). Конкретно, се работи за следното.
Во 2007 година во ЗПИО наместо поимите намалена, преостаната и
загубена работна способност се воведени поимите професионална и
општа неспособност за работа. Професионална неспособност за ра-
бота постои кога работната способност е трајно намалена за повеќе
од половина во споредба со физички и психички здрав осигуреник
со исто или слично образование и способност, додека општа неспо-
собност за работа има кога ќе настане трајно губење на работната
способност (чл. 8). Според дотогаш-важечките одредби, намалената
работна способност значеше дека осигуреникот со нормален работен
напор што не ја загрозува неговата здравствена состојба, повеќе не
може со полно работно време да работи на своето работното место,
преостаната работна способност – дека осигуреникот може да ра-
боти најмалку со половина од полното работно време на работното
место на кое работел пред настанувањето на инвалидноста или полно
работно време на друго работно место, со или без преквалификација
или доквалификација, додека за загубена работна способност станува
збор кога осигуреникот е потполно и трајно неспособен за вршење
на својата работа и друга соодветна работа и не може со преквали-
фикација или доквалификација да се оспособи за друга соодветна ра-
бота со полно работно време (чл. 41-43, ЗПИО). Како што се гледа од
                                                                 97
споредбата на овие одредби, општата неспособност за работа фактич-
ки има исто значење со загубената работна способност, додека профе-
сионалната неспособност за работа претставува замена за намалената
и преостанатата работна способност. При тоа, кај професионалната
неспособност за работа има две новини: прво, при нејзиното утврду-
вање како критериум се внесува споредбата со работната способност
на физички и психички здрав осигуреник со исто или слично образо-
вание и способност и, второ, дека таа главно е операционализирана
преку утврдувањето на преостаната работна способност, кај која по-
веќе не фигурира можноста лицето со утврдена преостаната работна
способност да работи најмалку со половина од полното работно време
на работното место на кое работел (чл. 12, ЗИДЗПИО/07). Односно,
согласно новото определување на преостанатата работна способност,
засегнатото лице може само, преку професионална рехабилитација
(дотогашната преквалификација или доквалификација), да се оспо-
соби за работа со полно работно време на друга работа, но не и да
работи најмалку со половина од полното работно време на работното
место на кое работел.
   Што се однесува до висината на надоместоците, до промени на
одредбите дојде во 1997 и 2007 година. Во 1997 година беше намалена
висината на надоместоците на платата кои се исплатуваат од денот на
настанувањето на инвалидноста, за време на преквалификација/до-
квалификација и до денот на распоредувањето или вработувањето на
друго соодветно работно место. Во случајот кога инвалидноста наста-
нала како последица на болест или повреда надвор од работата, виси-
ната на овие парични надоместоци е намалена од 70 на 50% од основата
за пресметување на овие надоместоци, додека во случај инвалидноста
да настанала како последица на повреда на работа или професионална
болест, висината е намалена од 100 на 80% од основата за пресмету-
вање (чл. 6, ЗИДЗПИО/97). Намалена беше и минималната висина на
овие надоместоци. Ако ЗПИО од 1993 година пропишуваше дека овие
надоместоци не можат да бидат пониски од 60% од просечната плата
остварена во Републиката во претходното тримесечје, од 1997 година
тие не можат да бидат пониски од 40% од просечната плата (чл. 7).
   До промени во висината дојде и во 2007 година, кај единствениот
преостанат надоместок. Укината беше долната граница на неговата
висина (чл. 19, ЗИДЗПИО/07), а во врска со неговата висина во случај
на повреда надвор од работа или болест беше пропишано тоа да биде
висината на инвалидска пензија настаната поради професионална
неспособност за работа наместо претходната одредба според која таа
треба да изнесува 50% од основата за пресметување (чл. 17).
98
   Што се однесува до обврските на Фондот за пензиско и инвалид-
ско осигурување во поглед на исплатата на надоместоците на плата
за лицата со преостаната работна состојба, во 1995 година Фондот
беше ослободен од обврската да обезбедува средства за исплата на
надоместоци на платата поради работа со скратено работно време
и поради помала плата на друго работно место, која е префрлена на
товар на работодавците. Односно, преку оваа промена сите надоме-
стоци за лицата со преостаната работна состојба станаа обврска на
работодавците (чл. 7, ЗИДЗПИО/95). На таков начин, како единстве-
на обврска на Фондот поврзана со исплата на парични надоместоци
на лицата со преостаната работна сопственост остана исплатата на
паричните надоместоци до вработувањето и средства за преквали-
фикација или доквалификација за оние лица со преостаната работна
сопственост чиј работен однос престанал поради стечај или ликвида-
ција на правните лица во кои работеле. Во врска со оваа обврска на
Фондот дојде до промени во 1997, 2006 и 2007 година. Во 1997 година
беа усвоени позитивни промени во овој поглед. Укинато беше огра-
ничувањето од три години за кое Фондот беше обврзан да обезбеду-
ва средства за исплата на овие надоместоци (чл. 9, ЗИДЗПИО/97), а
покрај тоа беше пропишано и дека на оние лица на кои Фондот пре-
станал да им исплатува средства по овие основи, поради истекот на
рокот од три години во нивните случаи, им се обезбедува користење
на ова право од денот на влегувањето во сила на измената и допол-
нувањето од 1997 година (чл. 31). Но, во 2006 година беше укината
исплатата на овие надоместоци во случај на ликвидација на правното
лице (чл. 5, ЗИДЗПИО/06), а во врска со другата основа, престанок
на правното лице поради стечај, прво, со измената и дополнувањето
од 2006 година беше прецизирано дека исплатата ќе се остварува по
престанокот на правното лице, освен кога стечајната постапка трае
подолго од две години (чл. 5, ЗИДЗПИО/06) за во следната година да
биде укината исплатата и по оваа основа (чл. 19, ЗИДЗПИО/07).
   Во однос на правото на преквалификација или доквалификација
(односно, професионална рехабилитација од 2007 година) со првата
измена на оваа материја, во 1995 година беше укината обврската на
Фондот да учествува со средства заради создавање услови за вршење
преквалификација или доквалификација, односно вработување на
инвалидите на трудот (чл. 6, ЗИДЗПИО/95). Најмногу промени и во
оваа материја настанаа со измената и дополнувањето од 2007 година.
Тогаш дојде до шест промени во поглед на правото на професионална
рехабилитација. Прво, одредбата според која ова право се остварува
пред навршени 50 години живот, од 2007 година важи и за двата пола,
                                                                 99
наспроти претходниот случај според кој жените осигуреници тоа
право го имаа при возраст до 45 години, освен ако не поднеле барање
тоа право да можат да го остварат и со возраст до 50 години (чл. 13,
ЗИДЗПИО/07). Второ, правото на професионална рехабилитација по-
веќе не важи за неколку категории осигуреници, меѓу кои и државја-
ните на Република Македонија вработени во странство, физичките
лица кои вршат дејност, самостојните уметници, индивидуалните
земјоделци и невработените лица. Односно, ова право го имаат само
оние осигуреници кои се работници во работен однос во претприја-
тие и друго правно лице кое врши стопанска дејност, установа, друго
правно лице кое врши дејност на јавна служба, државен орган и орган
на единиците на локалната самоуправа и во домашно и странско фи-
зичко и правно лице, како и лицата на служба во постојаниот состав
на Армијата на Република Македонија (чл. 14). Трето, само лицата
кај кои професионалната неспособност за работа настанала поради
повреда на работа или професионална болест имаат право на профе-
сионална рехабилитација без оглед на должината на пензискиот стаж,
додека за лицата кај кои оваа неспособност настанала како последица
на повреда надвор од работа или болест стекнуваат право на професи-
онална рехабилитација само ако ги исполнуваат условите во однос на
пензискиот стаж за стекнување право на инвалидска пензија (чл. 15).
Четврто, усвоена е одредбата според која лицата кои не се осигуре-
ници, но кои се здобиле со инвалидност под наведени околности во
законот (на пример, ученици и студенти при практична работа или
невработени лица при стручно оспособување, преквалификација или
доквалификација), или кои зеле учество во одредени активности (еле-
ментарни непогоди, обука по покана на органите на одбраната, кул-
турно-уметнички манифестации и натпревари и друго) имаат право,
преку професионалната рехабилитација, да се оспособат за работа на
работи според стручна подготовка стекната со школување пред на-
станување на инвалидноста (чл. 15). Петто, воведена е одредбата за
повторна оцена на преостанатата работна способност за она лице кое
во рок од шест месеца од денот на правосилното решение за призна-
вање на правото не биде упатено на професионална рехабилитација,
како и во случајот кога Фондот ќе оцени дека инвалидот на трудот со
право на професионална рехабилитација нема да може да се оспособи
за работа на претходно одредената работа. При тоа, со измените е про-
пишано дека иницијатива за преглед на инвалидот на трудот во наве-
дените случаи има и работодавецот (чл. 16). И шесто, кога професио-
налната рехабилитација се извршува надвор од престојувалиштето на
инвалидот на трудот, а при тоа не може да се обезбеди постојан превоз
100
од живеалиштето до местото каде што се извршува професионалната
рехабилитација, од 2007 година законот определува на ова лице да му
се обезбеди сместување и храна или надоместок за сместување и хра-
на за време на професионалната рехабилитација (чл. 17).
   Кон овие промени се надоврзува уште една од 2008 година. Име-
но, со промените на ЗПИО од 24 декември 2008 година беше укинат
изборот на видот на оспособувањето за работа при професионална
рехабилитација за лицата кои не се осигуреници, но кои се здобиле со
инвалидност под наведени околности во законот (на пример, ученици
и студенти при практична работа или невработени лица при струч-
но оспособување, преквалификација или доквалификација), или кои
зеле учество во одредени активности (елементарни непогоди, обука
по покана на органите на одбраната, културно-уметнички манифеста-
ции и натпревари и друго) (чл. 6, ЗИДЗПИО/24.дек.08).
   Од останатите промени на ЗПИО што се однесуваат на правата
врз основа на инвалидност, ќе спомнеме уште две промени. Прво, во
1997 година беше укината можноста правата по основа на преостана-
тата работна способност и правото на паричен надоместок за телесно
оштетување да можат да се остваруваат и во текот на осигурувањето
(чл. 24, ЗИДЗПИО/97). Второ, во 2007 година, покрај останатите на-
малувања на правата што ги дава овој закон беше укината и обврската
на Фондот, спогодбено со други субјекти, да учествува со средства за
вработување на деца со пречки во психофизичкиот развој – деца на
осигуреници (чл. 19, ЗИДЗПИО/07).
                      3. Останати промени
   Од останатите промени на ЗПИО кои ги засегаат правата на работ-
ниците треба да се спомнат следните.
   Во врска со стажот на осигурување, прво, во 1995 година е пре-
цизирано дека во стаж на осигурување ќе се смета само времето по-
минато во задолжително осигурување за кое е платен придонес за
пензиско и инвалидско осигурување (чл. 11, ЗИДЗПИО/95). Второ, во
2003 година, заедно со воведувањето на скратено работно време по-
ради нега на потешко хендикепирано дете, пропишано е дека во стаж
на осигурување ќе се смета и времето за кое осигуреникот користи
право на надоместок на плата за скратено работно време поради нега
на потешко хендикепирано дете според Законот за социјална заштита
(чл. 7, ЗИДЗПИО/03). Трето, во 2008 година дојде до сериозно нама-
лување на правата на работниците преку усвојувањето на одредбата
                                                                101
со која неплатеното отсуство (и тоа на ограничен период до 30 дена во
текот на една календарска година) повеќе не се смета во стаж на ос-
игурување (чл. 8, ЗИДЗПИО/24.дек.08). И четврто, во врска со стажот
на осигурување што се смета со зголемено траење, во 2007 година на
работодавците им е дадено право, при утврдена промена на техничко-
технолошките услови на работа, да иницираат постапка за промена на
актот на Фондот со кој се регулираат работните места на кои стажот
на осигурување се смета со зголемено траење (чл. 27, ЗИДЗПИО/07).
   Што се однесува на утврдувањето на пензиската основа и осно-
вицата за пресметување и плаќање на придонесот за пензиското и
инвалидското осигурување со измените и дополнувањата на ЗПИО
настанаа доста промени, но овде ќе се задржиме само на измените
што најдиректно се поврзани со проблематиката која се обработува
во оваа студија. Во јануари 2001 година беше пропишано дека пензис-
ката основа на невработените лица кои примаат паричен надоместок
ќе се утврдува врз основа на паричниот надоместок во случај на не-
вработеност и дека овој паричен надоместок ќе биде и основицата за
пресметување и плаќање на придонесот за пензиското и инвалидско-
то осигурување за невработените лица (чл. 2 и 3, ЗИДЗПИО/јан.01).
Како што кажавме погоре, оваа измената и дополнување беше уки-
ната од страна на Уставниот суд. Сепак, во 2008 година повторно беа
усвоени слични измени во поглед на пресметувањето на пензиската
основа. Со таа разлика што сега промените не се однесуваат само на
пресметувањето на пензиската основа при добивањето паричен надо-
месток во случај на невработеност, туку го опфатија и надоместокот
на плата во случај на привремена спреченост од работа поради болест
и повреда, отсуство од работа поради бременост, раѓање и мајчинство
или професионална неспособност за работа. Наместо дотогашното
пресметување на пензиската основа за овие периоди врз основа на
платите на засегнатите лица пред настапувањето на невработеноста,
привремената спреченост од работа, отсуството од работа, односно
инвалидноста, со усвоените измени определувањето на пензиската
основа за овие периоди ќе се врши врз основа на соодветните парич-
ни надоместоци (чл. 2-4, ЗИДЗПИО/24.дек.08). Имајќи предвид дека
висината на сите три надоместоци е пониска од висината на платата,
следствено, новото законско решение значи и намалување на висина-
та на идната пензија на корисниците на овие надоместоци.
   Во врска со утврдувањето на основицата за пресметување и плаќање
на придонесот за пензиското и инвалидското осигурување треба да се
спомне и тоа дека со измената и дополнувањето од јуни 2006 година
беше усвоена одредба со која се валоризира степенот на образование
102
при утврдувањето на оваа основица. Имено, беше пропишано дека за
осигурениците кои имаат високо образование основицата не може
да изнесува помалку од една и пол просечна нето плата по работник,
објавена во тековниот месец, додека за осигурениците со средно обра-
зование дека таа не може да изнесува помалку од просечна нето плата
по работник (чл. 14, ЗИДЗПИО/06).
    Со измената и дополнувањето од јуни 2006 година беше воведена и
можноста лицата кои веќе оствариле право на старосна или инва-
лидска пензија да можат да стапат во работен однос или да вршат
дејност (чл. 1, ЗИДЗПИО/06). При тоа, овие лица имаа право да ко-
ристат 30, 50 или 70% од пензијата, во зависност од тоа дали би биле
ангажирани на полно работно време, половина од полното работно
време или помалку од половина од полното работно време (чл. 12).
Предвидено беше и тоа дека, во случај да работат повеќе од три го-
дини, за годините навршени по овој период, на овие лица ќе им се
пресметува пензија во висина од 1% за секоја година помината на ра-
бота, од пензиска основица определена од платите, без валоризација
(чл. 3), но оваа одредба беше укината од страна на Уставниот суд во
2008 година. 6 Неколку месеци подоцна, овие промени беа и целосно
укинати со усвојувањето на измената и дополнувањето од 24 декември
2008 година (чл. 1, 5 и 10, ЗИДЗПИО/24.дек.08). Наместо нив, беше
воведена одредбата според која на корисникот на старосна пензија,
ако навршил најмалку една година стаж на осигурување по оствару-
вањето право на старосна пензија, може да му се определи нов износ
на пензија. При тоа, новиот износ на старосна пензија за ова лице ќе
се утврдува според неговиот вкупно навршен пензиски стаж и оства-
рени плати (чл. 10).
6.  Одлука на Уставниот суд на Република Македонија, У. бр. 25/2008-0-1 од 10 септем-
ври 2008 година.
                                                                                 103
                  ЗАКОН ЗА ВРАБОТУВАЊЕ НА
                           ИНВАЛИДНИ ЛИЦА
    Законот за вработување на инвалидни лица (ЗВИЛ) е донесен во
2000 година 1 и има претрпено седум измени и дополнувања, 2 по еднаш
во 2004, 2007 и 2009 и по два пати во 2005 и 2008. Со овој закон се
уредуваат посебните услови за вработување и работење на инвалидни
лица (кога самостојно вршат професија или дејност, кај работодавец
или има својство на работодавец), како и условите за основање и
погодностите за работење на трговското друштво за вработување на
инвалидни лица.
    Овој закон, иако е релативно краток, има претрпено сразмерно
огромен број на промени, од кои повеќето ги намалуваат правата
на инвалидните лица. Позначајни намалувања на правата на инва-
лидните лица се следните: одредбите од овој закон престанаа да ва-
жат за лицата со психози, средствата што се одвојуваат од потсмет-
ката на Заводот за вработување за создавање на посебни услови за
работење на инвалидните лица, адаптација на работното место, за
набавка на опрема, алати и слично се намалени од 15% на 10%, а
доделувањето на овие средства е порестриктивно регулирано. По-
строжени се и одредбите што се однесуваат на заштитните друштва,
при што, меѓу другото, е повишен минимумот за формирање на
заштитно друштво од 5 на 10 инвалидни лица.
    Конкретно, во поглед на прашењето за кои лица се однесуваат
одредбите на овој закон, со првата измена и дополнување на ЗВИЛ, од
2004 година, беше прецизирано дека за инвалидни лица, во смисла
на овој закон, ќе се сметаат лицата со оштетен вид, оштетен слух, со
пречки во гласот, говорот и јазикот, телесни инвалидни лица, лица со
лесни пречки во психичкиот развиток, лица со комбинирани пречки
и лица со психози кои поради степенот на инвалидност имаат спе-
цифични потреби во работењето (чл. 2, ЗИДЗВИЛ/04). Со втората
измена и дополнување, од јули 2005 година, е оневозможено лицата
1.  Закон за вработување на инвалидни лица, Сл. весник на РМ, 44/2000.
2.  Закони за изменување и дополнување на Законот за вработување на инвалидни лица,
Сл. весник на РМ – 16/04, 62/05, 113/05, 29/07, 88/08, 161/08 и 99/09.
104
со психози да ги уживаат подобностите што ги дава овој закон. Од
друга страна, пак, прецизирано е дека како инвалидни лица, согласно
овој закон, ќе се водат и инвалидите на трудот со преостаната или
намалена работна способност кои се водат во евиденцијата за невра-
ботени лица на Заводот за вработување (чл. 2, ЗИДЗВИЛ/јули.05).
Дојде до уште едно прецизирање, имено, дека под инвалидно лице
што има својство на работодавец, во смисла на овој закон, ќе се под-
разбира само работодавец во државната администрација, единиците
на локалната самоуправа, јавните претпријатија, установи, агенции
и фондови и други државни институции (чл. 1, ЗИДЗВИЛ/јул.05). Се
додаде и нова одредба според која средствата потребни за исплаќање
на пензиско, инвалидско и здравствено осигурување во висина од две
просечни нето плати ги покрива државата, а, доколку разликата од
нето платата го надмине овој износ, средствата за придонеси ги плаќа
работодавецот (чл. 8, ЗИДЗВИЛ/јул.05).
   Понатаму, во поглед на средствата што се доделуваат од Посеб-
ниот фонд за обезбедување на услови за вработување и работење
на инвалидните лица, со првата измена и дополнување на ЗВИЛ, од
2004, се пропишува дека за извршување на функциите на Посебниот
фонд во текот на една календарска година можат да се потрошат
најмногу до 2% од вкупните средства со кои располага овој фонд
(чл. 13, ЗИДЗВИЛ/04). Покрај тоа, во декември 2005 година беше про-
пишано дека неискористените финансиски средства Агенцијата може
да ги користи за финансирање на мерки за вработување на евиден-
тираните невработени лица, при што одлуката за пренасочување на
финансиските средства ја донесува Владата на Република Македонија
по предлог на Агенцијата (чл. 3, ЗИДЗВИЛ/дек.05).
   Висината на средствата кои се одвојуваат од подсметката на Аген-
цијата за вработување за создавање на посебни услови за вработување
и работење на инвалидни лица, адаптација на работното место и на-
бавка на опрема претрпе три измени преку измените и дополнувањата
на ЗВИЛ. Во јули 2005, тие од 15% од вкупно остварените средства
од постојниот придонес за вработување беа намалени на 10% (чл. 15,
ЗИДЗВИЛ/јул.05). Во 2007 година повторно дојде до намалување на
овие средства, овој пат, од 10% на 5% (чл. 1, ЗИДЗВИЛ/07). На крајот,
во јули 2008 година уште еднаш дојде до промена на висината на наве-
дените средства, сега, обратно, од 5% на 10% (чл. 3, ЗИДЗВИЛ/јули.08),
односно, висината на овие средства е вратена на нивото од 2005 година.
   Голем број промени претрпеа и одредбите што се однесуваат на
доделувањето неповратни средства од Посебниот фонд за вработу-
вање на инвалидни лица.
                                                                  105
   Членот 16 од ЗВИЛ е едноставен, без комплицирани процедури, и ја
регулира процедурата согласно која инвалидните лица кои самостојно
вршат професија или дејност, заштитните друштва и другите правни
лица кои вработуваат инвалидни лица бараат доделување на средства
од Посебниот фонд. Средствата се наменети за вработување, адапта-
ција и опрема на работните места, а се добиваат со поднесува барање
до Управниот одбор на Заводот за вработување кој одделува средства
од Посебниот фонд.
   Со измените од 2004 година кон овој член се додаваат два нови чле-
на. Со членот 16-а поблиску се регулира висината на средствата кои
Посебниот фонд ги исплаќа како неповратни. Прво, за вработување
на инвалидно лице на неопределено време се доделуваат 20 просечни
плати, а за вработување на слепо лице со 97% оштетен вид и телесно
инвалидно лице со 90% телесно оштетување – 30 просечни плати. Вто-
ро, за адаптација на простор се предвидува исплата на 30 просечни
плати со можност за повторно користење на средствата доколку тоа
го налагаат промените во техничко-технолошкиот процес или видот
и степенот на инвалидност на лицето. Трето, за набавка на опрема се
предвидени средства во висина од 50 просечни плати и, четврто, за
доградба и адаптација на работниот простор исто така ќе се исплатат
средства во висина од 50 просечни плати. Овие средства не можат да
се користат повторно пред истекот на три години, освен за адаптација
на работното место доколку тоа го налага техничко-технолошкиот
процес. Средствата може да ги користи подносител на барање кој има
позитивен бонитет и редовно исплатувал плата, даноци и придонеси
за последните девет месеци (чл. 15, ЗИДЗВИЛ/04).
   Членот 16-б потесно ги регулира обврските на работодавците. Ако
на вработеното инвалидно лице за кое се користени средства му пре-
стане работниот однос или работодавецот го намали бројот на вра-
ботени инвалидни лица на неопределено време, тогаш тој е должен
во рок од 8 дена за настанатата промена да го извести Заводот. Ако
на инвалидното лице му прекине работниот однос пред истекот на
три години откако е вработен, корисникот е должен да вработи друго
инвалидно лице без можност за повторно користење на средствата за
вработување на инвалидни лица. Исто така, работодавецот не може
да користи средства од Фондот за лице за кое претходно биле кори-
стени средства пред истекот на три години од неговото вработување.
За инвалидното лице кое работниот однос му престанал не по негова
вина и за кое работодавецот ги повратил средствата, истите можат да
се користат и пред истекот на периодот од 3 години. Работодавецот кој
ќе го прекине работниот однос на инвалидното лице или средствата
106
ги добие врз основа на неточни податоци е должен во рок од 30 дена
да ги поврати целосно средствата заедно со банкарската камата. Исто
така, тој не смее да ја изнајмува, дава под закуп или отуѓува опремата
што ја купил со средствата од Фондот, во рок од три години од денот
на добивање на опремата (чл. 15, ЗИДЗВИЛ/04).
   Промените до кои дојде кај членот 16-а во јули 2005 се следните.
Прво, наместо пресметувањето на просечните плати според нивната
висина во претходниот месец, воведено е пресметување според нив-
ната висина во претходната година, што, фактички, значи нивно прес-
метување според пониска висина. Второ, наместо да се исплатуваат
средства за слепи лица со оштетеност на видот над 97%, со овие изме-
ни исплатата важи за потполно слепите лица и наместо за лицата со
инвалидна оштетеност над 90% – исплатата важи за телесно инвалид-
ни лица на кои заради движење им е потребна инвалидска количка.
Трето, во случајот со потполно слепите лица и телесно инвалидните
лица на кои заради движење им е потребна инвалидска количка дојде
до зголемување на висината на средствата што се исплатуваат од 30 на
40 просечни плати. Четврто, кај исплатата на средства за адаптација на
работното место наместо исплата на 30 просечни плати според нив-
ната висина во претходниот месец пред поднесувањето на барањето,
предвидена е исплата на фиксна, и пониска, сума од 100.000 денари.
Петто, наместо исплата на 50 просечни плати за набавка на опрема, се
пропишува исплата на средства до 200 просечни плати при што бара-
телот мора да учествува со 20% од средствата, а износот на доделените
средства може да биде најмногу до висината на имотот и трајниот ка-
питал на барателот, кој мора да достави хипотека и 2:1 или гаранција
за остварените средства. И шесто, укината е исплатата на средства за
доградба и адаптација на простор (чл. 17, ЗИДЗВИЛ/јули.05).
   Во јули 2005 дојде до промена и на членот 16-б. Сега, за работодав-
ецот да стекне право на исплата на средства за она инвалидно лице
за кое веќе се исплатени средства од Посебниот фонд, потребно е
тоа лице, при своето повторно вработување, да наполни пет години
работен стаж. Претходно, работодавецот имаше право на исплата
на средства по истекот на три години од денот на престанокот на ра-
ботниот однос на неопределено време на дотичното инвалидно лице
(чл. 18, ЗИДЗВИЛ/јули.05).
   Со измените на членот 16-а од јули 2008 потенцирано е дека доде-
лувањето на неповратни средства ќе се врши „во рамки на располо-
жливите средства на Посебниот фонд“. Оваа промена го навестува го-
лемиот број на порестриктивни одредби во начинот на доделување на
средствата за вработување на инвалидно лице на неопределено време.
                                                                   107
Имено, се пропишува дека основен критериум за утврдување на виси-
ната на доделените неповратни средства ќе биде бројот на вработени
инвалидни лица. Така, на работодавачот ќе се доделуваат средства во
висина:
   •  до 20 плати ако вкупниот број на вработени инвалидни лица е
до 2;
   •  до 40 плати ако вкупниот број на вработени инвалидни лица е од
3 до 5;
   •  до 60 плати ако вкупниот број на вработени инвалидни лица е од
6 до 8;
   •  до 80 плати ако вкупниот број на вработени инвалидни лица е од
9 до 12;
   •  до 100 плати ако вкупниот број на вработени инвалидни лица е
од 13 до 20;
   •  до 130 плати ако вкупниот број на вработени инвалидни лица е
од 21 до 35;
   •  до 160 плати ако вкупниот број на вработени инвалидни лица е
од 36 до 50 и
   •  до 200 плати ако вкупниот број на вработени инвалидни лица е
над 51.
   Исто така, во поглед на правото на повторно користење на средства
од Посебниот фонд за набавка на опрема, додаден е уште еден услов,
имено, барателот да не го намали бројот на инвалидни лица за чие вра-
ботување се користени средства од Фондот (чл. 4, ЗИДЗВИЛ/јули.08).
   Во декември 2008, согласно измените во другите закони, се промени
критериумот за исплата на средствата од просечни плати во просечни
нето плати и се прецизира дека под „плати“, кај претходно наведеното
утврдување на висината на доделените средства според бројот на вра-
ботени, се подразбираат просечни нето плати исплатени за претход-
ната година пред поднесување на барањето (чл. 1, ЗИДЗВИЛ/дек.08).
   На крајот, во 2009 година дојде до мала промена на овие одредби.
Имено, наместо за потполно слепо лице, се предвидува да се исплату-
ваат средства за вработување на слепо лице со оштетување на видот
од 90% до 100% (чл. 6, ЗИДЗВИЛ/09).
   Промени има и кај одредбите кои се однесуваат на заштитните
друштва и со кои дополнително се усложнува работата на заштитни-
те друштва. Во јули 2005 беше пропишано дека новооснованото заш-
титно друштво е должно во периодот од 90 дена да ги вработи сите
работници сметано од денот на првото вработување на работник на
неопределено време во друштвото. Во спротивно, друштвото нема
да стекне статус на заштитно друштво и наредните пет години нема
108
да може да работи како заштитно друштво. Во тој рок и основачот
или член на неговото потесно семејство нема да може да основа ново
заштитно друштво. Ако заштитното друштво не ги исполнува пре-
двидените услови за поседување на тој статус во период до 90 дена,
пропишано е дека нема да го загуби овој статус, но, при тоа не смее
повеќе од три пати во последователни две години да го наруши мини-
малниот процент на инвалидни лица или да падне под минималниот
број на вкупно вработени работници на неопределено време. Ако тоа
биде случај, предвидено е дека друштвото ќе го загуби статусот на
заштитно друштво и наредните пет години нема да може да работи
како заштитно друштво. Во истиот тој рок, основачот или член на
неговото потесно семејство нема да може да основа ново заштитно
друштво. Ако, пак, наведениот период е над 90 дена, тогаш друштвото
го губи статусот заштитно друштво и наредните три години не може
да работи како заштитно друштво. Во истиот тој рок, основачот или
член на неговото потесно семејство не може да основа ново заштитно
друштво (чл. 9, ЗИДЗВИЛ/јул.05).
   Со измените од јули 2008 се заострија критериумите за формирање
на заштитно друштво. Имено, наместо најмалку пет лица, сега се бара
заштитното друштво да вработува најмалку десет лица за да го стекне
статусот и привилегиите на заштитно друштво (чл. 1, ЗИДЗВИЛ/јул.08).
   Со измените од 2009, пак, наместо одредбата која пропишуваше
губење на статусот заштитно друштво во случајот кога повеќе од три
пати во последователни две години го наруши минималниот процент
на инвалидни лица или падне под минималниот број на вкупно вра-
ботени работници на неопределено време – усвоена е порестриктивна
одредба според која заштитното друштво го губи овој статус ако пове-
ќе од три пати во вкупно траење од 90 дена процентот на инвалидни
вработени лица им падне под минимумот. Покрај тоа, во случајот кога
се губи статусот заштитно друштво поради тоа што во период над
90 дена не се исполнуваат пропишаните услови, забраната за работа
како заштитно друштво е продолжена од три на пет години. За истиот
период основачот или член на неговото потесно семејство не може да
основа ново заштитно друштво (чл. 3, ЗИДЗВИЛ/09).
   Во поглед на паричните казни, во 2004 се пропишани се нови парич-
ни казни, во висина од 10.000 до 300.000 денари, за оние правни лица
кои ќе вработат или распоредат инвалидно лице на работно место за
кое претходно немало квалификација, доколку не го известат Заводот
за вработување за престанокот на работниот однос на инвалидното
лице или доколку опремата и адаптираниот простор го изнајмуваат
или отуѓуваат во рок од три до пет години (чл. 18, ЗИДЗВИЛ/04). До
                                                                 109
заострување на прекршочните одредби дојде во јули 2008. Со глоба
во висина од 1.800 до 2.000 евра ќе биде казнето заштитното друштво
кое нема да ги исполнува условите пропишани со законот, правните
лица кои ќе дадат погрешни информации, правните лица кои нема да
ги обезбедат условите за работа за инвалидните лица и работодавци-
те кои добиените средства од Фондот нема да ги користат согласно
со законот. Одговорните лица на заштитното друштво и правното
лице за истите прекршоци ќе се казнат со глоба од 400 до 600 евра.
Со казна од 800 до 1.000 евра, пак, ќе се казнат инвалидните лица
кои самостојно вршат дејност ако средствата добиени од Посебниот
фонд не ги користат согласно со законот, како и лицето во Аген-
цијата за вработување што ќе додели средства спротивно од законот
(чл. 7-12, ЗИДЗВИЛ/јули.08). Со измените од 2009 минималната казна
за инвалидните лица кои вршат самостојна дејност е зголемена уште
малку, на 900 евра (чл. 12, ЗИДЗВИЛ/09).
110
                    ЗАКОН ЗА ВРАБОТУВАЊЕ И
                         РАБОТА НА СТРАНЦИ
    Законот за вработување и работа на странци (ЗВРС) е донесен во
2007 година 1 и во периодот обработен во студијата има претрпено
една измена и дополнување, во 2009 година. 2 Пред донесувањето на
овој закон на сила беше Законот за условите за засновање работен
однос со странски државјанин од 1978 година, 3 кој беше сојузен закон
и кој по стекнувањето на независноста претрпе само една измена, во
1993 година, со која паричните казни, наместо во динари, се изразени
во број на плати. Со ЗВРС се уредуваат условите и постапката под
кои странците можат да се вработуваат или да работат во Република
Македонија, освен ако со меѓународен договор поинаку не е утврдено.
    Носењето на овој закон предизвика определени намалувања на
правата на странците во однос на засновањето на работен однос во
РМ. Се воведоа квоти за работни дозволи за засновање на работен
однос на странци, со што дополнително се ограничи пристапот на
странците и нивната можност за засновање на работен однос во
РМ, потоа се утврдија приоритети при издавањето на работните
дозволи, а работните дозволи се разграничија во категории, при
што за нивното добивање беа пропишани дополнителни крите-
риуми. Со законот се ограничи и правото на странците самите да
поднесат барање за засновање на работен однос. Целосно беше уки-
нато правото на странците да засноваат работен однос без дозвола
во склоп на деловно техничка соработка, производна кооперација
и пренесување на технологија. Исто така беше укинато правото на
остварување на работен однос без дозвола на странци кои се на
специјализација, стручно усовршување и странци ученици и сту-
денти кои со меѓународна размена престојуваат во РМ. Казните за
непридржување кон овој закон значително се намалија.
1.  Закон за вработување и работа на странци, Сл. весник на РМ, 70/07.
2.  Закон за изменување и дополнување на Законот за вработување и работа на странци,
Сл. весник на РМ, 5/09.
3.  Закон за условите за засновање работен однос со странски државјанин, Сл. лист на
СФРЈ, 11/78 и 64/89.
                                                                                111
   Како позитивни промени може да се истакнат: овозможувањето
самовработување на странците во РМ, воведувањето на антиди-
скриминаторни одредби, мерки за заштита на домашната работна
сила и право на работен однос на азиланти, бегалци и жртви на
трговија со луѓе, како и пропишувањето на обврска за обезбеду-
вање на минимални права за работно време, одмор, плата, безбед-
ност при работа за странските работници.
        1. Промени во законската регулатива настанати
            со донесувањето на ЗВРС во 2007 година
   Со носењето на ЗВРС во 2007 година за првпат во РМ се донесе
закон, кој после стекнувањето на независноста ја регулира оваа мате-
рија. Со овој закон дојде до значително поголема регулација на полето
на вработувањето и работата на странците во споредба со дотогаш-
важечкиот закон од 1978 година.
   Законот од 2007 година воведе многу новини кои не постоеја во
ЗУЗРОСД од 1978 година. Една од тие новини е воведувањето на
квоти за работни дозволи и нивно специфицирање во зависност од
целите на квотата (чл. 4, 5 и 6). Новина е и разграничувањето на ви-
довите работни дозволи (чл. 8-14), потоа регулирањето на работата
на странци кои се преместени во РМ, а кои засноваат работен однос
или даваат услуги (чл. 4), вклучувањето и регулирањето на материја
поврзана со назначување на работници од странски компании во
РМ (чл. 19), потоа можноста за обука и напредната обука на странци
во РМ (чл. 21), материјата која се однесува на сезонската работа на
странци (чл. 22, 23 и 24) и регулирањето на работата која се извршува
од страна на странски претставници на компании (чл. 25).
   Покрај тоа, со ЗВРС дојде до целосно укинување на некои права
кои странците ги имаа согласно претходниот закон. Едно од тие пра-
ва е правото без одобрение, т.е. дозвола, да засноваат работен однос,
под услов претходно да имаат одобрение за постојано настанување,
односно за привремен престој во Југославија и работниот однос што
го заснова лицето да се однесува на вршење стручни работи утврдени
со договор за деловно-техничка соработка, за долгорочна производна
соработка и за пренесување на технологија и на странски вложувања
(чл. 2, ЗУЗРОСД). Со законот од 2007 година странците кои соглас-
но одредбите на овој закон можат да се вработат, самовработат или
да работат во Република Македонија задолжително треба да посе-
дуваат дозвола за работа и регулиран престој во државата, додека
112
лицето задолжено да ја регистрира нивната работа, истата треба да
ја регистри­ а како работа на странец, согласно со одредбите на овој
            р
закон, со определени исклучоци кои се однесуваат на извршување
на услуги врз база на потврда за работа, прецизирани со законот, а
кои се од краткорочен карактер (чл. 4, ЗВРС). Се укина и правото на
странците кои престојуваат во Република Македонија врз основа на
специјализација, стручно усовршување или практично оспособување,
како и правото на странците кои врз основа на меѓународен договор
престојуваат во Република Македонија заради учество во програми
на меѓународна размена на ученици или студенти, да работат или да
се работно ангажирани за периодот на нивниот престој (чл. 4, ЗВРС).
Претходно, сите странци кои имаа дозвола за привремен престој имаа
право да засноваат работен однос, под услов да добијат одобрение за
засновање на работен однос (чл. 2, ЗУЗРОСД).
    Ограничување на бројот на странците на пазарот на трудот
   Како што спомнавме претходно, една од новините на ЗВРС е во-
ведувањето на квоти за работни дозволи за засновање на работен
однос на странците во РМ (чл. 4 и 5, ЗВРС). Пред донесувањето на
овој закон, правото на странците да засноваат работен однос не беше
ограничено со квоти. Сега, квотата за работни дозволи годишно ја
утврдува Владата на Република Македонија по предлог на министерот
за труд и социјална политика, а врз основа на предлог на Агенцијата за
вработување и во соработка со министрите одговорни за соодветните
области, согласно со законските прописи, при што свое мислење може
да даде и Економско социјалниот совет (чл. 5). Претходно, одлуката за
тоа на кои работни места странските државјани ќе можат да засноваат
работен однос им беше препуштена на организациите, при што тоа се
утврдуваше преку општ акт на организацијата, под услов странските
државјани да имаат одобрение за постојано настанување, односно за
привремен престој во Југославија и одобрение за засновање на рабо-
тен однос (чл. 2, ЗУЗРОСД). Со воведувањето на квотите се изврши и
категоризирање на работните дозволи за следните пет цели: а) врабо-
тување на странци во Република Македонија; б) странци преместени
во Република Македонија; в) обука и доусовршување; г) сезонско ра-
ботење на странци и д) поединечни услуги од странци (чл. 5, ЗВРС).
Покрај тоа, кај квотите од првата група се постави горна граница
до која странците би можеле да бидат вработени, при што бројот на
странци кои можат да работат во РМ не може годишно да надминува
                                                                  113
5% од населението на Република Македонија кое законски е врабо-
тено, согласно податоците на Државниот завод за статистика (чл. 5).
Законот од 2007 предвиде и можност Владата да ги намалува и мену-
ва квотите за вработување и работа на странци по региони, области,
компании и работни места и да поставува ограничувања и забрани
на приливот на нови странски работници во целост или во одредени
општини, ако постојат добро основани причини дека ова е од јавен
интерес или општ комерцијален интерес (чл. 5).
   Во врска со ограничувањето на новите вработувања и работата на
странците во случај кога тоа предизвикува негативен ефект врз еконо-
мијата и стапката на вработување, се предвиде и заштита на домаш-
ната работна сила од работодавачите кои би вработувале првенствено
странци преку неиздавање на работни дозволи на работодавачи кои
што тие ги бараат за ангажирање на странци, иако таа работна сила
можеле да ја обезбедат во РМ (чл. 7). Имено, барањата за издавање на
работни дозволи за странец, поднесени од работодавачи основани во
Република Македонија ќе се одбијат ако: а) шест месеца пред подне-
сување на барањето за работна дозвола за странец, работодавачот ги
отпуштил работниците вработени на неопределено време; б) работо-
давачот одбил да вработи невработено лице упатено од Агенцијата за
вработување кое ги исполнувало бараните услови; в) во рок од три го-
дини пред поднесувањето на барањето за издавање на работна дозво-
ла на работодавачот, му била изречена прекршочна санкција за сторен
прекршок на одредбите на овој и друг закон, за незаконска работа или
незаконско вработување; г) работодавачот покажал негативни резул-
тати во работењето за претходната година, ако платите исплатени на
неговите вработени биле под нивото утврдено со соодветниот гран-
ски колективен договор, ако ја прекршил законската регулатива за
работните односи или ако не ги намирил своите обврски за даноци и
придонеси (чл. 7).
   Одреден исклучок во поглед на квотите е направен за државјаните
на Европската Унија, кои имаат право да засновааат работен однос во
РМ надвор од определените квоти, доколку со меѓународен договор
се обезбеди реципроцитет во смисла на слободен пристап на пазарот
на трудот (чл. 3 и 5). Исто така, утврдени се и категории на странци
за кои, поради специфичноста на нивната активност, нема да важат
одредбите од овој закон (чл. 3).
114
                           Работни дозволи
   Една од новостите во законот од 2007 година е и класифицирањето
на работните дозволи. Имено, предвидено е тие да можат да бидат
издадени како: а) лична работна дозвола, која се издава за определен
временски период до една или до три години или на неопределено
време; б) дозвола за вработување, која се издава за период до една го-
дина, ако поинаку не е утврдено со овој закон; и в) дозвола за работа,
која се издава согласно со различни временски ограничувања, во за-
висност од целта заради која е издадена (чл. 8). Законот од 1978 година
не предвидуваше различни работни дозволи, а нивното времетраење
беше врз основа на траењето на одобрението за престој. Одобренијата
за засновање на работен однос според одобрението за постојано на-
станување се издаваа за периодот на важење на ова одобрение, додека
одобренијата за засновање на работен однос според одобрението за
привремен престој се издава за период не подолг од периодот на ва-
жењето на одобрението за престој (чл. 5, ЗУЗРОСД).
   За разлика од законот од 1978 година, законот од 2007 година вове-
де и приоритети при издавање на работните дозволи. Имено, прио-
ритет за издавање на нови работни дозволи имаат: а) странците на кои
веќе им е издадена работна дозвола, без оглед на состојбата и условите
на пазарот на трудот; б) членовите на потесното семејство на македон-
ските државјани и на странците кои поседуваат дозвола за престој во
РМ и в) странците кои имаат стекнато стручно образование во обла-
ста на работни места за кои има недостиг на работници (чл. 6, ЗВРС).
   Понатаму, со ЗВРС се ограничи правото на странците самите да
поднесат барање за засновање на работен однос. Работна дозвола,
согласно овој закон, се издава врз основа на барање поднесено од
работодавач, освен ако поинаку не е утврдено со овој закон (чл. 8).
Според претходно важечките одредби, под услов да им бил регулиран
престојот, барањето за одобрение за засновање на работен однос во
РМ странците го доставуваа до републичката организација надлеж-
на за работите за вработувањето или на работодавачот кој потоа го
доставуваше до надлежната републичка организација (сегашна Аген-
ција за вработување) (чл. 3 и 4, ЗУЗРОСД). Како исклучок од ова, од
2007 година странец може да поднесе барање за издавање на работна
дозвола до Агенцијата за вработување, само доколку поседува:
  •  дозвола за привремен престој врз основа на семејно обединување,
  •  дозвола за привремен престој на член на потесното семејство на
државјанин на Република Македонија,
  •  дозвола за привремен престој поради хуманитарни причини, и
                                                                    115
   •  лична карта за признаен бегалец, лична карта за лице под хума-
нитарна заштита и идентификациона исправа согласно со Законот за
азил и привремена заштита (чл. 10, ЗВРС).
   Законот од 2007 ја воведе и обврската за странецот барањето за ра-
ботна дозвола да го пропрати со писмена изјава дека не му е изречена
прекршочна санкција за сторен прекршок согласно со овој закон и
дека нема добиено државни средства од Буџетот на Република Маке-
донија за сочувување на продуктивните работни места (чл. 8).
   Со ЗВРС се извршија промени и кај роковите за жалбената постап-
ка по одбивањето на барањето за издавање работна дозвола. Имено,
против решението на Агенцијата за вработување, како првостепен
орган со кое се одбива барањето на странецот за работна дозвола,
странецот има право на жалба до министерството за труд и социјална
политика, во рок од 8 дена од денот на приемот на решението (чл. 9).
Претходно, подносителот на барањето за издавање на одобрение за
засновање на работен однос можеше да поднесе жалба против прво-
степеното решение во рок од 15 дена од денот на доставувањето на
решението (чл. 5, ЗУЗРОСД). Но, затоа пак, со законот од 2007 скратен
е рокот во кој надлежниот орган треба да донесе одлука по приемот на
жалбата, од 30 на 15 дена (чл. 9, ЗВРС). Со Законот од 2007 им се дава
право на странците на кои им била одбиена жалбата до министерот
за труд и социјална политика да поведат управен спор пред надлежен
суд, согласно со Законот за управните спорови (чл. 9).
   Покрај последново, ЗВРС, во поглед на работните дозволи, вклучи
одредби со кои странците се стекнаа со определени права кои ги не-
маа со законот од 1978 година.
   Така, се воведе можноста за извршување услуги од страна на
странци без поседување на дозвола за работа, но само врз основа на
потврда за регистрација за работа ако се однесува на давање на сле-
дните услуги: а) договорни услуги кои ги даваат странски уметници и
професионални автори (чл. 27); б) услуги за трговски саеми (чл. 28);
в) услуги кои се поврзани со набавка на стока и постпродажни услуги
(чл. 29); г) работи кои ги вршат странци кои во Република Македо-
нија престојуваат заради студирање (чл. 30); д) услуги за итни слу-
чаи (чл. 31). Извршувањето на сите претходно наброени услуги е од
краткорочен карактер (чл. 27, 28, 29, 31), а при случајот на работа на
странци кои во РМ студираат нема потреба од дозвола за работа до-
колку целокупниот период за вршење на такви работи не е повеќе од
10 работни часа во текот на една недела (чл. 30).
   Понатаму, ЗВРС донесе промени и во однос на процедурата за до-
бивање работна дозвола од страна на странци кои немаат регулиран
116
постојан или привремен престој во РМ, а сакаат да добијат работна
дозвола за засновање на работен однос. За остварување на тоа право
законот предвидува посебна постапка за издавање на работна дозвола
врз основа на барање на странец, при што странците имаат можност
да достават барање за издавање на работна дозвола во дипломатско-
конзуларните претставништва на РМ во странство (чл. 10).
   ЗВРС од 2007 година им даде право на азилантите да поднесат ба-
рање за лична работна дозвола, додека лицата со признат статус на
бегалец согласно овој закон имаат право да поднесат барање за лична
работна дозвола со важност за неодредено време (чл. 12). Покрај тоа,
во законот подетално се специфицираа категориите на странци на
кои може да им биде издадена лична работна дозвола со важност за
период до една година, односно таа им се издава на:
   •  член на потесното семејството на државјани на Република Маке-
донија кој поседува важечка дозвола за привремен престој,
   •  член на потесното семејството на странец кој поседува лична ра-
ботна дозвола за неодреден временски период,
   •  странец кој по потекло е од Република Македонија или негов на-
следник до трето колено, кој нема македонско државјанство,
   •  странец кој престојува во Република Македонија врз основ на
дозвола за привремен престој за семејно обединување,
   •  странец барател на правото на азил на кој барањето за призна-
вање на правото на азил не му е решено во период од една година, по
истекот на периодот од една година (дозволата за работа се издава на
три месецa со можност за продолжување),
   •  странец со признат статус на бегалец,
   •  странец под хуманитарна заштита и
   •  странец под привремена заштита (чл. 12).
   Доколку на странците од овие категории им престане работниот од-
нос, но не по нивна вина, тие имаат право да се заведат во евиденција-
та на невработени лица во Агенцијата за вработување на РМ (чл. 12).
   Понатаму, со ЗВРС е пропишана обврска за работодавачот да ги
покрие трошоците во врска со стекнување на работна дозвола и регу-
лирање на работниот однос согласно со овој закон и другите прописи
во кои се утврдени трошоците. Работодавачот не може да ги префрли
наведените финансиски трошоци на странецот (чл. 4). Покрај тоа, ра-
ботодавачот е обврзан на странецот кој го вработил да му обезбеди
минимални права за работно време, паузи и периоди за одмор, ноќно
работење, минимално годишно отсуство, плати, здравство и безбед-
ност на работа и посебна заштита на работници утврдено во закон-
                                                                  117
ските прописи и општ колективен договор или во грански колективен
договор, ако тоа е поповолно за работникот (чл. 4).
                          Останати промени
   ЗВРС го регулира и прекуграничното давање на услуги од стран-
ски компании преку преместени работници. Согласно одредбите на
овој закон, македонската компанија (трговско друштво) има обврска
на преместените работници кои се пратени на дополнителна обука
во македонски компании и на преместените странски работници кои
спроведуваат дополнителна обука за македонски работници да им
обезбеди минимални права за работно време, паузи и време за одмор,
ноќно работење, здравство и безбедност на работа и посебна заш-
тита на работниците согласно Законот за работните односи и општ
колективен договор (чл. 17 и 18). Исто така, се пропиша обврска и за
странскиот работодавач кој ангажира преместени работници во Ре-
публика Македонија за обезбедување на услуги, при обезбедувањето
на услугите да го почитува Законот за работните односи на Република
Македонија (чл. 4).
   Понатаму, едно од правата што странците ги стекнаа со донесу-
вањето на ЗВРС од 2007 година е можноста од самовработување
во РМ. Оваа промена е тесно поврзана со промената на политич-
ко-економскиот систем, при што со законот им се дава можност на
странците да се самовработат и да делуваат како самовработени лица
(чл. 1 и 2). Ова може да биде ограничено во одредени случаи, односно
Владата може да определи посебни мерки за ограничување на бројот
на самовработени странци по поединечна дејност, ако зголемувањето
на нивниот број би влијаел на порастот на домашната невработеност
во одредената дејност (чл. 5).
   Новина е и воведувањето на антидискриминациска одредба со-
гласно која работодавачoт, при вработување или работа на странец, не
смее да го стави барателот на вработувањето, односно работникот во
нееднаква положба заради расата, бојата на кожата, полот, возраста,
здравствената состојба, односно инвалидноста, религиозното, поли-
тичкото или друго убедување, членување во синдикатите, национал-
ното или социјалното потекло, статусот на семејството, имотната со-
стојба, половата насоченост или заради други лични околности (чл. 4).
  Треба да се спомне и дека ЗВРС воведе и обврска за органите и
организациите во РМ да обезбедат заштита на личните податоци на
странците (чл. 32).
118
                             Прекршочни одредби
    Законот од 2007 година предвиде нови основи за изрекување прекр-
шочни санкции. Помеѓу поважните ново-предвидени прекршоци се
следните четири: а) поттикнувањето или учеството во незаконски
вработувања на странци во Република Македонија или на државјани
на Република Македонија во странство; б) невраќањето на работната
дозвола на странецот со кој не се склучило вработување или догово-
рен однос или чиј работниот однос е прекинат пред истекот на вре-
метраењето на работната дозвола; в) необезбедувањето на условите
предвидени со Законот за работни односи и г) недоставувањето на
работната дозвола на барање на надзорниот орган (чл. 39-49, ЗВРС и
чл. 12, ЗУЗРОСД).
    Покрај тоа, новиот закон значително ги намали износите на казните
кои што работодавачите треба да ги платат доколку не се придржуваат
на одредбите од овој закон. Согласно законот од 2007, највисоката
казна што работодавач може да ја плати е 5.000 евра во денарска про-
тиввредност, наспроти максималните 80 плати кои беа предвидени
со законот од 1978 година. Имајќи предвид дека просечната исплате-
на нето плата во РМ е 20.240 денари, 4 а средниот курс на еврото во
моментот на пишувањето на оваа анализа е 61.5 денари за едно евро,
казните кои работодавачите, самовработените и одговорните лица за
вработувањето на странците треба да ги платат доколку не се прид-
ржуваат на одредбите од законот, се многу помали од пропишаните во
законот од 1978 година (чл. 39-49, ЗВРС). Покрај ова, законот од 2007
пропиша прекршочни санкции и за странците, за извршување на ра-
бота за која не е издадена работна дозвола и поради недоставување на
работна дозвола по барање на надзорниот орган (чл. 39 и 47). Законот
од 1978 година немаше пропишано прекршочни санкции за странци
кои остваруваат работен однос во земјата.
     2. Измената и дополнувањето на ЗВРС од 2009 година
    Со измената и дополнувањето на ЗВРС од 2009 година дојде до
промена и преформулација на некои одредби во законот поврзани со
остварувањето на права од работен однос на странци во РМ.
4.  Просечна исплатена нето плата по работник за месец февруари 2010 година според
Државен завод за статистика.
                                                                              119
    Во поглед на дефинициите на поимите дојде до две важни промени.
 Поимот „лице под хуманитарна заштита“ се замени со поимот „лице
 под супсидијарна заштита“. Според новата дефиниција тоа е странец
 кој не се квалификува како признаен бегалец, а на кој Република Ма-
 кедонија ќе му признае право на азил и ќе дозволи да остане во рам-
 ките на нејзината територија (чл. 1, ЗИДЗВРС). Претходниот поим,
„лице под хуманитарна заштита“, беше дефиниран како странец на кој
 му е признато правото на азил заради хуманитарна заштита, согласно
 со Законот за азил и привремена заштита (чл. 2, ЗВРС). Покрај ова се
 додаде и нов поим, „жртва на трговија со луѓе“, кој според дефини-
 цијата претставува странец за кого постојат основани сомневања дека
 е жртва на кривично дело трговија со луѓе утврдено со Кривичниот за-
 коник и на кого, согласно со Законот за странци, му е издадена дозвола
 за привремен престој поради хуманитарни причини (чл. 1, ЗИДЗВРС).
    Согласно овие измени, лична работна дозвола со важност до една
 година наместо странците под хуманитарна заштита можат да добијат
 странците под супсидијарна заштита. Исто така, согласно погорните
 измени, право на лична работна дозвола добија и жртви на трговија со
 луѓе кои имаат стекнато дозвола за привремен престој поради хума-
 нитарни причини за временскиот период на валидноста на дозволата
 за привремен престој (чл. 4). Странците-жртви на трговија со луѓе
 стекнаа и право директно да достават барање за засновање на работен
 однос во Агенцијата за вработување (чл. 2).
    Со измените од 2009 се изврши и преформулирање на одредбите
 кои ја регулираа процедурата при поднесувањето на барање за за-
 сновање на работен однос на странец во дипломатско-конзуларните
 претставништва на РМ. Со новата формулација се прецизира дека ми-
 нистерството за надворешни работи е првиот орган кој има активна
 улога во процесот на приемот и проверката на барањето за засновање
 на работен однос на странец во РМ (чл. 2). Законот од 2007 година,
 иако го посочуваше министерството за надворешни работи како ор-
 ган во процедурата за прием на барањето, јасно не ја имаше пропиша-
 но неговата улога во процедурата за прием на барањето за засновање
 на работен однос на странци (чл. 10, ЗВРС). Дојде до промена и кај
 одредбите што се однесуваат на министерството за внатрешни работи,
 па сега, покрај тоа што ја извршува проверката на барањето, ова ми-
 нистерство доставува и мислење по однос на барањето за засновање
 на работен однос на странец во РМ (чл. 2, ЗИДЗВРС).
    Понатаму, се скрати рокот во кој министерството за економија тре-
 ба да достави информација до Агенцијата за вработување во врска со
 економската подобност од самовработувањето на странецот во РМ, од
120
30 на 15 дена (чл. 2), со што се забрзува постапката при барањето на
странците за засновање на работен однос во РМ.
    Со ЗИДЗВРС од 2009 се допрецизира и постапката за издавање на
работна дозвола, врз основа на барање на работодавач и на корисник
на услуги, со додавање на три нови става, од кои во еден од нив се
пропишува дека завереното барање за издавање на дозвола за вра-
ботување со останатите неопходни документи, согласно со Законот
за странци, 5 странецот го поднесува до дипломатско-конзуларното
претставништво на Република Македонија во странство, во државата
чиј државјанин е или во државата каде што тој престојува врз основа
на дозвола за престој, со цел да започне постапка за добивање на ра-
ботна дозвола (чл. 3).
    Воведена е и можноста за странците кои повеќе од три години ра-
ботат кај ист работодавач и на исто работно место, нивното врабо-
тување да не се поврзува со пазарот на трудот, при што дозволата за
вработување ќе се издава без оглед на условите прецизирани за из-
давање на дозвола за вработување (чл. 5). Исто така, кај процедурата
за обновување на истечената дозвола за вработување, продолжено е
ограничувањето на важењето на издадената дозвола при прво врабо-
тување на странецот, од четири на шест месеци (чл. 5). Продолжено е
и временското ограничување, од 7 на 30 дена, во кое може да се извр-
шуваат услуги од странци поврзани со набавка на стока и постпро-
дажни услуги, а за кои не е потребна дозвола за работа (чл. 6).
5.  Закон за странците, Сл. весник на РМ, 35/06.
                                                                 121
                ЗАКОНИ ЗА ПОТТИКНУВАЊЕ НА
                            ВРАБОТУВАЊЕТО
    Досега во три наврати се донесени времени закони чија цел беше,
преку обезбедување поволности за работодавците, да се поттикне
вработувањето. Станува збор за Законот за зголемување на вработу-
вањето од 1997 година, Законот за поттикнување на вработувањето
од 2003 година и истоимениот закон од 2006 година. 1 Од овие закони
измени претрпе само првиот и тоа само еднаш. 2
    Со овие закони беше направен обид да се придонесе кон реша-
вањето на проблемот со вработувањето на одредени категории
невработени лица кои потешко можат да бидат вработени. Важна
поволност за невработените лица на кои се однесуваат овие закони
е тоа што се предвидува склучување на договор за вработување на
неопределено време, кое е зајакнато преку одредбите кои пропишу-
ваат дека отпуштањето на овие лица или на други работници за пе-
риодот предвиден со овие закони за работодавците ќе значи губење
на поволностите кои тие ги добиваат преку овие закони. Сепак, са-
миот факт што се работи за времени закони зборува дека намерата
на законодавецот не била да ги регулира на посуштински начин
правата на лицата кои се вработени преку овој закон. Разбирливо,
нивните права на подолг рок се регулирани преку други закони кои
важат за сите вработени.
    Законот од 1997 година предвидуваше ослободување од плаќање
на придонесите за пензиско и инвалидско осигурување, за здравстве-
но осигурување и за вработување за оние работодавци кои во перио-
дот од 1 јануари 1998 година до 31 декември 1999 година ќе вработат
работници на неопределено време (чл. 2 и 14, ЗЗВ). Ослободувањето
од плаќањето на придонесите се однесува на периодот од денот на за-
сновањето на работниот однос до денот на важењето на овој закон и
1.  Закон за зголемување на вработувањето, Сл. весник на РМ, 65/97, Закон за поттик-
нување на вработувањето, Сл. весник на РМ, 25/03 и Закон за поттикнување на врабо-
тувањето, Сл. весник на РМ, 62/06.
2.  Закон за изменување и дополнување на Законот за зголемување на вработувањето,
Сл. весник на РМ, 35/98.
122
се утврдува на платата на работникот утврдена во согласност со закон
и колективен договор која не може да изнесува повеќе од просечната
месечна нето плата по работник во стопанството на Република Ма-
кедонија (чл. 2). Невработените лица кои можат да бидат вработени
за да се уживаат поволностите од овој закон се следните категории
невработени лица: а) невработените лица кои се евидентирани како
невработени најмалку една година; б) невработените лица на кои
им престанал работниот однос со отказ поради економски, техно-
лошки, структурни или слични промени; в) невработените лица на
кои им престанал работниот однос поради стечај; г) невработените
лица – корисници на социјална парична помош и д) невработените
лица со психофизички недостатоци (чл. 3). Ако биде вработено на
неопределено време невработено лице кое е корисник на паричен
надоместок во случај на невработеност, тогаш работодавецот може
да биде ослободен од плаќањето на придонесите, но само ако не ја
искористи поволноста од Законот за вработување и осигурување
во случај на невработеност да му биде исплатен неисплатениот дел
од паричниот надоместок на невработеното лице кое е вработено
(чл. 73, ЗВОСН). Исто така, со ЗЗВ се прецизира дека работодавецот
нема право на ослободување од плаќањето на придонесите за лицата
вклучени во обука, преквалификација или доквалификација со кори-
стење на средства од Агенцијата за трансформација на претпријатија-
та со општествен капитал (чл. 6, ЗЗВ). Важна одредба е и онаа дека во
случај работодавецот да го намали бројот на работниците вработени
на неопределено време од денот на влегувањето во сила на овој закон,
го губи правото на ослободувањето од плаќањето на придонесите, за
намалениот број на работници (чл. 5).
   Измената и дополнувањето од јули 1998 година содржи три одред-
би преку кои се проширува опсегот на невработените лица кои можат
да бидат вработени на неопределено време за работодавецот да може
да ги користи поволностите од ЗЗВ. Прво, укината е одредбата според
која невработеното лице треба да ги исполнува погоре наведените
услови на денот на влегување во сила на овој закон, второ, овозможе-
но е да бидат вработени на неопределено време согласно овој закон и
невработените лица на кои тоа ќе им биде прво вработување и, трето,
овозможено е да бидат вработени и лицата вклучени на обука, преква-
лификација или доквалификација со користење на средства од Аген-
цијата за трансформација на претпријатијата со општествен капитал
(чл. 1 и 2, ЗИДЗЗВ).
   Законот за поттикнување на вработувањето од 2003 годи-
на, со важност од април до декември 2003 година, предвидуваше
                                                                 123
надоместување на средствата за платените придонеси (наместо осло-
бодување од плаќањето на придонесите) за време од 24 месеци од
вработувањето на невработени лица на неопределено време, при што
како ново вработување се сметаше секое зголемување на бројот на
вработените што е над највисокиот број на вработени на неопределе-
но и на определено време, во еден од последните 12 месеци пред денот
на влегувањето во сила на овој закон и бројот на лицата за кои работо-
давецот презел обврска да ги вработи со договорот за купопродажба,
односно приватизација на општествен и државен капитал односно
имот (чл. 3, ЗПВ/03). Невработените лица кои можат да бидат врабо-
тени за да се уживаат поволностите од овој закон се истите оние што
се предвидени со законот од 1997 година, освен невработените лица со
психофизички недостатоци (чл. 3). Работниците кои ќе ги вработи со-
гласно одредбите од овој закон работодавецот е должен да ги задржи
на работа најмалку двојно повеќе од времето за кое користел надоме-
стување на средствата за придонесите на плата (чл. 6), а покрај тоа, во
случај работодавецот да го намали бројот на работниците под бројот
при кој почна да ги користи поволностите од овој закон, должен е да
го врати износот на надоместените средства со банкарска камата на
средства по видување. Исклучок од оваа одредба претставуваат оние
работници на кои им престанал работниот однос по сила на закон и
оние работници кои што починале (чл. 8). Одредено ограничување за
работниците кои се вработени на неопределено време преку овој закон
да не го прекинат работниот однос по свое барање, да ги исполнуваат
обврските и да не ја кршат работна дисциплина претставува одредба-
та според која за повторното вработување на оние работници на кои
им престанал работниот однос по наведените основи работодавците
нема да можат да ги користат поволностите од овој закон (чл. 8).
   Покрај можноста за вработување, на невработените лица на кои се
однесува овој закон им се дава право, објективно гледано, повеќе фор-
мално отколку реално, ако отпочнат со вршење на дејност како трго-
вец поединец, трговско друштво и физичко лице кое врши дејност, да
добијат надоместување на средствата за придонесите на плата и на
другите средства предвидени со овој закон. Невработените лица мо-
жат да го остварат ова право доколку достават доказ дека пред отпоч-
нувањето на вршењето на дејноста не биле регистрирани за вршење
на дејност на свое име или на име на членовите на неговото семејство
(брачен другар, деца или родители) (чл. 11).
   Вреди да се спомне и тоа дека дополнителна поволност за рабо-
тодавците, предвидена само со овој времен закон, беше можноста,
покрај надоместувањето на средствата за платените придонеси, тие да
124
добиваат тримесечен износ на средства во висина од 25% од просечна-
та месечна нето плата по работник во Републиката, во случај да врабо-
тат на неопределено време невработено лице кое е корисник на пари-
чен надоместок по основа на невработеност, како и тримесечен износ
на средства во висина на просечно исплатениот износ на социјалната
парична помош, во случај да вработат на неопределено време невра-
ботено лице кое е корисник на социјална парична помош (чл. 4 и 5).
   Законот за поттикнување на вработувањето од мај 2006 година,
со важност од 1 јули 2006 година до 1 јули 2008 година, предвидуваше
надоместување само на средствата за платениот придонес за пензиско
и инвалидско осигурување за период од 24 месеца од вработувањето
на невработените лица на неопределено време (чл. 2, ЗПВ/06). Целната
група чие вработување се сакаше да биде олеснето беа невработените
лице со најмалку 25 години пензиски стаж и над 54 години возраст на
кои работниот однос им престанал по основ на стечај или по основ
на технолошки вишок, кои оствариле право на надоместок од осигу-
рување во случај на невработеност и се евидентирани како неврабо-
тени лица над две години по искористување на правото по основ на
невработеност (чл. 3). Како што може да се забележи, во споредба со
претходните закони, законот од 2006 година предвидуваше најмали
поволности и најтесна категорија невработени лица преку чие врабо-
тување можат да се користат поволностите од овој закон.
   Исто како и кај законот од 2003 година, и во законот од 2006 година
е предвидена обврската работодавецот да ги задржи на работа работ-
ниците кои се вработени согласно одредбите на овој закон најмалку
двојно повеќе време од периодот за кој користел надоместување на
придонесот за пензиското и инвалидското осигурување (чл. 5). Пред-
­ идена е и обврска, во случај да ги отпушти работниците кои ги вра-
в
ботил по основа на овој закон пред истекот на периодот предвиден со
овој закон, работодавецот да го врати износот на надоместените сред-
ства во еднократен износ со банкарска камата на средства по виду-
вање, освен за бројот на починати работници и работници на кои им
престанал работниот однос по сила на закон (чл. 6). Како што може да
се забележи од споредбата со соодветната одредба од 2003 година, во
2006 година оваа обврска се однесува само на лицата кои се вработени
по основа на овој закон, а не на вкупниот број вработени.
   Во врска со законот од 2006 година ќе спомнеме уште две одредби.
Прво, и според овој закон невработените лица можат да ги уживаат
поволностите пропишани со овој закон при отпочнување со вршење
дејност како трговец поединец, трговско друштво или вршење дру-
га стопанска или занаетчиска дејност (чл. 9). Второ, и кај овој закон
                                                                   125
постои одредба која пропишува дека работниците на кои им преста-
нал работниот однос на нивно барање или поради кршење на работ-
ниот ред и дисциплина не можат да ги остваруваат правата утврдени
со овој закон (чл. 7). За таа разлика во однос на законот од 2003 година
што кај оваа одредба го нема неисполнувањето на обврските како за-
конска пречка за остварување на правата утврдени со овој закон.
126
                         ЗАКОН ЗА АГЕНЦИИ ЗА
                  ПРИВРЕМЕНИ ВРАБОТУВАЊА
    Законот за агенции за привремени вработувања (ЗАПВ) е донесен
во април 2006 година 1 и има претрпено само една измена, во 2008 го-
дина 2. Со овој закон се уредуваат условите и начинот за основање на
овие агенции и начинот на привременото вработување за вршење на
привремени работи кај друг работодавач.
    Со измените и дополнувањата на овој закон единствено се зго-
лемуваат паричните казни за работодавците, што од своја страна,
има индиректен позитивен ефект врз статусот на работниците и
заштитата на нивните права.
    Конкретно, со измената и дополнувањето од 2008 година парични-
те казни за агенциите за привремени вработувања се зголемуваат од
100.000 до 200.000 (околу 1.600 до 3.600 евра) на 2.000 до 4.000 евра ако
ги прекршат одредбите од член 18, односно: ако го прекршат склуче-
ниот договор за отстапување на работникот помеѓу агенцијата и друг
работодавач и договорот за вработување склучен меѓу агенцијата и
работникот кој се отстапува на друг работодавач за замена на привре-
мено отсутен работник; доколку не се формирани според критериу-
мите пропишани во законот; доколку почнат со работа без дозвола
или вршат работа за привремено вработување надвор од земјата; до-
колку склучуваат договори за вработување над бројот на договорите
за кои е издадена лиценцата; доколку платата на отстапениот работ-
никот е помала кај работодавачот корисник на истите работи; доколку
бараат надоместок за услугите од лицата кои ги вработува итн. Зго-
лемени се и казните за одговорното лице во агенцијата (во висина од
1.000 до 1.500 евра) за прекршување на истите одредби од законот.
(чл. 2, ЗИДЗАПВ).
    Зголемени се и казните за работодавачот кој не обезбедил средства
за плата, придонеси за плата и надоместоци – од 100.000-200.000 дена-
ри (околу 1.600 до 3.600 евра) на 3.000 до 4.000 евра во денарска
1.  Закон за агенции за привремени вработувања, Сл. весник на РМ, 49/06.
2.  Закон за изменување и дополнување на Законот за агенциите за привремени вработу-
вања, Сл. весник на РМ, 102/08.
                                                                                127
противвредност. Покрај тоа, воведена е можност, за овие прекршоци,
на работодавачот на самото место да му се изрече глоба во износ од
500 евра во денарска противвредност, при што поканата за плаќање
на глобата на сторителот на прекршокот му се врачува на местото на
прекршокот (чл. 3, ЗИДЗАПВ).
  Воведена е и постапка за порамнување согласно со Законот за
прекршоци (чл. 4, ЗИДЗАПВ).
128
                  ЗАКОН ЗА ВОЛОНТЕРСТВОТО
    Законот за волонтерство е донесен во 2007 година 1 и има претрпено
една измена и дополнување, во 2008 година. 2 Со овој закон се уреду-
ваат волонтерството, условите и начинот на вршење на волонтерство-
то, правата и обврските на волонтерите и организаторот на волонтер-
ството, договорот за волонтерството и евиденцијата на волонтерската
работа.
    Донесувањето на Законот за волонтерство значеше регулирање
на материја која претходно не беше законски регулирана во РМ, а
што може да се оцени како позитивен развој на настаните. Што се
однесува до измените на одредбите во ЗВ кои се поврзани со оства-
рување на права од работен однос, до мала но не безначајна промена
дојде со утврдувањето горна граница на висината на надоместокот
за покривање на трошоците за храна и превоз што им се исплаќа на
волонтерите.
    Со донесувањето на Законот за волонтерство волонтерите се здо-
бија со следните права: а) пред започнувањето на волонтирањето во
писмена форма да добијат опис на правата и обврските кои треба да ги
исполнат и да бидат запознаени со условите и опасностите поврзани
за време на волонтирањето; б) да бидат запознаени со општите акти
на организаторот на услугите, односно на оние делови кои се однесу-
ваат на волонтерските услуги, за кои се ангажирани; в) да користат
средства за заштита при работа согласно со прописите за заштита
при работа; г) да имаат право на обука, доколку истата е потребна
за обезбедување на услугата која е предмет на договорот; д) право на
отсуство за време на волонтирањето, ако за тоа постојат оправдани
причини; ѓ) право на дневен одмор; е) право да бидат консултирани
и информирани при одлучување за начинот на давање на услугите;
ж) право на надоместок на однапред договорените трошоци поврзани
со волонтерството (трошоци за храна, трошоци за превоз до и од мес-
1.  Закон за волонтерството, Сл. весник на РМ, 85/07.
2.  Закон за изменување и дополнување на Законот за волонтерството, Сл. весник на
РМ, 161/08.
                                                                             129
т
­ ото на волонтирањето, трошоци за службени патувања и трошоци
за обука) и з) право на заштита на приватноста и личните податоци.
   Единствената измена и дополнување на ЗВ е донесена во 2008 го-
дина. Таа донесе две промени кои се поврзани со остварувањето на
правата од работен однос на волонтерите. Имено, на единиците на
локалната самоуправа и градот Скопје им се дава можност да се јават
како организатори на волонтерска работа (чл. 1, ЗИДЗВ/08). Втората
и поважна измена од наша гледна точка се однесува на висината на ис-
платата на надоместокот на трошоците за храна и трошоците за пре-
воз на волонтерите. Со измените од 2008, исплатата на овие трошоци
се ограничува до износ кој може да биде најмногу до 15% од просеч-
ната месечна плата во Републиката исплатена за претходната година
(чл. 2). Претходно, согласно ЗВ од 2007 година, овие надоместоци се
исплатуваа во иста висина како за вработените кај организаторот на
волонтерската работа. Тоа значи дека ако трошоците за храна и пре-
воз на волонтерите го надминуваат максимално утврдениот износ од
15% од просечната месечна плата во Републиката, организаторот на
волонтерската работа нема обврска да ја исплати разликата над овој
износ.
130
                ЗАКОН ЗА ЕДНАКВИ МОЖНОСТИ
                        НА ЖЕНИТЕ И МАЖИТЕ
    Законот за еднакви можности на жените и мажите (ЗЕМЖМ) за
прв пат е донесен во 2006 година 1 и е изменет еднаш, во 2008 година. 2
Со овој закон се уредуваат основните и посебните мерки за воспо-
ставување на еднакви можности на жените и мажите, надлежностите,
задачите и обврските на одговорните субјекти за обезбедување на
еднакви можности, постапката за утврдување нееднаков третман на
жените и мажите, правата и должностите на застапникот за еднакви
можности на жените и мажите, како и правата и обврските на субјек-
тите кои учествуваат во постапката за утврдување нееднаков третман
на жените и мажите.
    Придобивките до кои дојде со донесувањето на овој закон се следни-
те: отстранети се формалните пречки за воспоставување рамноправ-
ност меѓу жените и мажите, преку превенција и воведување услови за
еднаков третман на жените и мажите; забранета е дискриминацијата
врз основа на пол во јавниот и приватниот сектор и воведени се нор-
мативни мерки од различни области за спречување на оваа дискрими-
нација; се дава приоритет во случај на нееднакво учество на жените
и мажите во телата на власт на сите нивоа; воведени се охрабрувачки
мерки насочени кон елиминирање на нееднаквиот статус и се пропи-
шани програмски мерки за подигање на свеста, како и за изработка и
спроведување на акциони планови за поттикнување и унапредување
на еднаквите можности.
    Со измената и дополнувањето од 2008 година се зголемуваат па-
ричните казни за постапување спротивно на одредбите од овој закон,
од 100.000 до 200.000 денари на 3.000 до 5.000 евра (околу 185.000 до
300.500 денари) за одговорните лица во органите на законодавната,
извршната и судската власт, јавните установи, политичките пар-
тии и здруженија на граѓани кои нема да достават периодични пла-
нови за унапредување еднаквите можности и нема да ги обезбеди
1.  Закон за еднакви можности на жените и мажите, Сл. весник на РМ, 66/06.
2.  Закон за измени и дополнување на Законот за еднакви можности на жените и мажи-
те, Сл. весник на РМ, 117/08.
                                                                              131
бараните информации до застапникот (чл. 4, ЗИДЗЕМЖМ). Зголе-
мени се и казните, од 10.000 до 15.000 денари на 1.500 до 2.000 евра
(околу 92.000 до 123.000 денари) за оние кои нема да назначат коор-
динатор за еднакви можности во органите на локалната самоуправа
(чл. 4 и 5, ЗИДЗЕМЖМ). Останатите измени и дополнувања се од
техничка природа.
132
   ЗАКОН ЗА БЕЗБЕДНОСТ И ЗДРАВЈЕ ПРИ РАБОТА
    Законот за безбедност и здравје при работа 1 е донесен во 2007 годи-
на. Oваа материја претходно беше регулирана со Законот за заштита
при работа донесен во март 1998 година, 2 кој беше изменет два пати,
во април 2000 година и во мај 2002 година. 3 Со овие закони се утврду-
ваат правата и обврските на работодавците и вработените во областа
на безбедноста и здравјето при работа.
    Промените кои настанаа преку измените и дополнувањата на
ЗЗР (1998) и донесувањето нов закон во 2007 година претежно регу-
лираа или допрецизираа материја во полза на работничките права.
Проширено е правото на работникот да одбие извршување на ра-
бота кое го вклучи и правото така да постапи и во случај ако прет-
ходно не биде информиран за сите можни опасности и штетности,
или ако работодавачот не му го обезбеди пропишаниот здравствен
преглед, воведена е обврската за информирање на вработените за
секој вид на ризик на работното место, а е пропишано и дека рабо-
тодавачот мора да обезбеди здравствени прегледи за вработените
најмалку на секои 18 месеци. Правата на претставниците на ра-
ботниците за заштита при работа се делумно проширени во некои
области, но нивните овластувања, од друга страна, се намалени со
укинувањето на правото да побараат прекин на работата ако сме-
таат дека тоа ја загрозува безбедноста и здравјето на работниците.
Негативен аспект на законот претставува и одредбата според која
овој закон не се однесува на куќните помошници.
1. Измени и дополнувања на Законот за заштита при работа
    Измената и дополнувањето на Законот за заштита при работа од
2000 година се однесува на помошните простории во кои се врши
1.  Закон за безбедност и здравје при работа, Сл. весник на РМ, 92/07.
2.  Закон за заштита при работа, Сл. весник на РМ, 13/98.
3.  Закони за измени и дополнувања на Законот за заштита при работа, Сл. весник на
РМ, 33/2000, 29/02.
                                                                              133
технолошкиот процес за исполнување на мерките за заштита при
градење на објекти. Со неа, се зајакнува инспекцијата врз изведува-
чите кои се должни да ги обезбедат градежните објекти наменети за
работни и помошни простории. Така, се задолжува изведувачот пис-
мено да го извести Инспекторатот за трудот за градежните работи и
местото каде ќе се гради. При тоа работните и помошните просто-
рии во кои се врши технолошкиот процес треба да ги исполнуваат
сите мерки и стандарди за заштита при работа. По известувањето
на изведувачот, Инспекторатот за трудот донесува одлука во рок од
8 дена (чл. 1, ЗИДЗЗР/00).
   Со измената и дополнувањето од 2002 година во поглед на правата
на работниците, додадено е правото да учествуваат во планирањето
и воведувањето на нови технологии во однос на последиците од избор
на опремата. Покрај тоа, со промените од 2002 година на работникот
му се даваат уште две права: правото да ги добие сите неопходни ин-
формации кои се однесуваат на неговото здравје и ризиците од него и
правото да се жали до надлежната инспекција на труд доколку работо-
давецот не ги преземе сите мерки и средства за целосно обезбедување
на здравјето на работниците (чл. 5, ЗИДЗЗР/02).
   Проширени се и овластувањата на претставникот на работни-
ците за заштита при работа. Прво, покрај овластувањето да побара
информации од работодавачот од областа на заштитата при работа,
претставникот на работниците доби и законско овластување да има
пристап до сите документи поврзани со обезбедувањето на заштита
при работа. Второ, пропишано е дека на претставникот на работни-
ците треба да му се овозможи, при инспекцискиот надзор, на инспек-
торот за трудот да му ги достави своите забелешки во врска со зашти-
тата при работа. И трето, пропишано е дека работодавачот е должен
на претставникот на работниците да му обезбеди доволно слободно
време, без намалување на платата, како и соодветна опрема за непре-
чено да ја врши својата функција како претставник на работниците за
заштита при работа (чл. 6).
   Во поглед на обврските на работодавачот дојде до две промени.
Прво, додадена е дополнителна обврска тој да го замени постојниот
технолошки процес со понеопасен, односно побезбеден процес и, вто-
ро, овозможен му е избор или со колективен договор да го обезбеди
остварувањето на правото на работниците, непосредно или преку свој
претставник, да учествуваат во утврдувањето и во подобрувањето на
условите за работа и на работната средина – или, да користи надво-
решни услуги од специјализирани стручни организации за заштита
при работа или лица (чл. 2).
134
   Промени има и кај актот на работодавачот со кој се уредуваат од-
носите, правата, обврските и одговорноста во заштитата при работа
во работната средина. Имено, кај овој акт е дополнето дека треба да се
одберат методи за работа и производство со цел да се намали моното-
ната работа со што ќе се намали штетниот ефект од таквата работа по
здравјето на работниците (чл. 3).
   Понатаму, со промените од 2002 година е прецизирано дека при
употребата на средства и опрема за лична заштита при работа секо-
гаш ќе се дава приоритет на колективните заштитни мерки во однос
на индивидуалните заштитни мерки (чл. 1), а во однос на евиденција-
та од областа на заштита при работа се прецизира дека обврската да се
води евиденција за повредите при работа се однесува на оние повреди
кои предизвикуваат времена неспособност за работа повеќе од три
дена (чл. 4).
          2. Закон за безбедност и здравје при работа
   Со донесувањето на новиот Закон за безбедност и здравје при рабо-
та во 2007 година дојде до следните промени во законската регулатива
која се однесува на материјата на заштитата при работа:
   Дојде до промена на опсегот на важење на овој закон. Имено, посо-
чено е дека ЗБЗР се однесува на сите дејности од јавниот и приватниот
сектор, но за вооружените сили, полицијата и некои други дејности од
областа на заштита и спасување е пропишано дека одредбите на овој
закон нема да се применуваат ако оваа материја е регулирана со посе-
бен пропис и експлицитно е наведено дека „одредбите на овој закон не
се применуваат на куќните помошници“ (чл. 2, ЗБЗР). Оваа последна
одредба доста зачудува, особено имајќи предвид дека од законскиот
текст не може да се дознае поради кои причини е предвидено куќните
помошници да бидат исклучок за кои нема да важат одредбите на овој
закон.
   Новиот закон му овозможува на работодавачот обврските и ра-
ботите за безбедност и здравје при работа да ги довери на овластени
правни или физички лица ако не е во можност или нема соодветни
стручни вработени и техничка опременост таквите работи и обврски
самостојно да ги извршува (чл. 6, ЗБЗР). Сепак, во новиот закон е
задржана и обврската на работодавачот со колективен договор да го
обезбеди остварувањето на правото на работниците, непосредно или
преку свој претставник, да учествуваат во утврдувањето и во подоб-
рувањето на условите за работа и на работната средина (чл. 12, ЗБЗР).
                                                                  135
    Новиот закон донесе одредени промени во бројот на претставни-
ците за безбедност и здравје при работа. Имено, во поглед на бројот
на претставниците кои ги избираат самите вработени, на синдикален
собир на мнозинскиот синдикат или на собир на вработените, пропи-
шано е дека кај работодавачот кој има над десет вработени, се избира
еден претставник, двајца претставници на 101 до 500 вработени и
тројца претставници кај работодавачот кои имаат над 501 вработен
(чл. 28 и 29, ЗБЗР). Имајќи предвид дека според стариот закон еден
претставник се избираше кај работодавачот кој има над десет вра-
ботени до 250 вработени, двајца претставници до 1,000 вработени и
тројца претставници над 1,000 вработени (чл. 46 и 48, ЗЗР), може да
се забележи дека со ова, во принцип, работниците во претпријатија со
над 100 вработени добија поголем надзор врз безбедноста при работа.
Сепак, треба да се има предвид и тоа дека во Република Македонија
бројот на претпријатија со над 100 вработени е доста мал. 4
    Што се однесува до овластувањата на претставниците за безбед-
ност и здравје при работа, новиот закон не го содржи, односно со до-
несувањето на новиот закон е укинато правото на претставниците на
вработените надлежни за безбедност при работа да побараат прекин
на работата на одделно работно место или на цел технолошки процес
доколку работодавецот не преземе мерки за отстранување на дефекти
и други недостатоци и појави кои непосредно ја загрозуваат безбед-
носта при работата (чл. 44, ЗЗР). Со новиот закон претставникот на
вработените надлежен за безбедност единствено може да побара од
работодавачот да преземе мерки за отстранување на појавите кои се
опасни по безбедноста и здравјето на работникот, а потоа, доколку
работодавачот не преземе соодветни мерки, да побара интервенција
од надлежниот инспекторат за труд (чл. 42, ЗБЗР). Сепак, новиот
закон, покрај тоа што го задржува правото на работникот да одбие
извршување на работа, ако биде изложен на непосредна опасност по
здравјето или по животот, го содржи и правото така да постапи и во
случај претходно да не биде информиран за сите можни опасности и
штетности, или ако работодавачот не му го обезбеди пропишаниот
здравствен преглед (чл. 45, ЗЗР и чл. 39, ЗБЗР).
    Важна новина претставува и законската обврска на работодавачот
да ги информира вработените за секој вид на ризик на работното
место, за безбедносните мерки потребни за контрола на ризиците
4.  Според статистичките податоци, во 2009 година само само 1,6% од деловните субјек-
ти имаат 50-249 вработени и само 0,3% имаат над 250 вработени (Државен завод за ста-
тистика „Број на активни деловни субјекти, 2009 година“).
136
и елиминирање на штетните последици, како и за безбедно извр-
шување на работата преку писмени известувања и упатства, а во
исклучителни случаи, кога вработените се изложени на непосредна
опасност по нивното здравје или живот, и усно. Важна нова одредба е
и таа според која додека траат опасностите, работодавачот не смее да
ги задолжува вработените да извршуваат работни обврски. (чл. 25 и
26, ЗБЗР).
   Со донесувањето на новиот закон усвоена е доста порестриктивна
одредба во поглед на правото на работниците да даваат предлози за
подобрување на безбедноста. Наместо дотогашната одредба според
која работникот имаше право „да учествува во утврдувањето и во
подобрувањето на условите за работа и на работната средина, да уче-
ствува во планирањето и воведувањето на нови технологии во однос
на последиците од изборот на опремата, да предлага преземање на
нови или подобрување на постојните мерки за заштита при работа
со цел да се подобрат условите за работа, организацијата на работа и
заштитата на здравјето и безбедноста на работниците во процесот на
работата кај работодавецот (чл. 45, ЗЗР), ЗБЗР ја содржи одредбата
според која „право и обврска на секој вработен е да дава предлози,
мислења и забелешки за безбедноста и здравјето при работа на струч-
ното лице и овластената здравствена установа“ (чл. 38, ЗБЗР).
   Со новиот закон работодавецот мора да назначи едно или повеќе
стручни лица кои ќе работат во областа на безбедност при рабо-
та. При тоа, работодавецот ќе го одреди бројот, видот и степенот на
стручно образование на стручните лица (чл. 18, ЗБЗР), а министерот
за труд и социјална политика е надлежен, со правилник, да ги утврдува
условите кои треба да ги исполни стручното лице и при тоа треба да
полага стручен испит за безбедност и здравје при работа. Овој стру-
чен испит, воведен во новиот закон од 2007, не се среќава во стариот.
Во стариот закон работодавецот беше тој кој беше должен да обезбеди
обука за безбедна работа на работникот (чл. 25, ЗЗР).
   Со новиот закон за заштита при работа е пропишано дека рабо-
тодавачот мора да обезбеди здравствени прегледи за вработените
најмалку на секои 18 месеци (чл. 22, ЗБЗР). Оваа одредба е значително
подобра од одредбата од ЗЗР, бидејќи според одредбите на стариот
закон, прво, опфатот беше помал (имено, ги опфаќаше само работ-
ниците кои работат на работни места под посебни услови) и, второ,
не беше предвиден рок со кој би се пропишувало на кој временски
интервал би се вршеле здравствените прегледи (чл. 34, ЗЗР), а со тоа
им се оставаше можност на работодавачите да не ги почитуваат овие
одредби од законот.
                                                                  137
   Исто така, во новиот закон за прв пат се регулира безбедноста при
работа на локација каде работат два или повеќе работодавци. Во
тој случај тие се обврзани писмено да се договорат за заедничките без-
бедносни и превентивни мерки и притоа да назначат стручно лице за
надзор и спроведување на истите (чл. 15, ЗБЗР).
   Во врска со инспекцискиот надзор од областа на заштитата при
работа, во ЗБЗР ја нема одредбата според која жалбата на работода-
вачот по решението на инспекторот на трудот не го одлага извршу-
вањето на решението, освен кога се работи за случаи кои се однесу-
ваат на повреда на закон или друг пропис за заштита при работа и на
колективен договор и договор за работа со кои се уредуваат правата
и обврските од областа на заштитата при работа, или ако утврдената
повреда на прописите за заштита при работа претставува недостаток
за чие отстранување се потребни посебни инвестициони вложувања,
а при тоа животот и здравјето на работниците не се непосредно загро-
зени (чл. 55, ЗЗР и чл. 50, ЗБЗР).
   Во новиот закон се уредува и улогата и функцијата на новоформи-
раниот Совет за безбедност и здравје при работа. Него го формира
Владата како советодавно тело кое е составено од 15 членови, од кој
по четири претставници се претставници на репрезентативните син-
дикати и репрезентативните организации на работодавачите (чл. 43 и
44, ЗБЗР). Членувањето на претставници на работниците во овој со-
вет го овозможува давањето препораки и мислења во поглед на: про-
грамата, состојбата во областа на безбедноста и здравјето при работа,
стратегијата за кохерентна политика за спречување и намалување на
повредите на работно место, професионалните болести и други боле-
сти поврзани со работата, изработката на закони и други прописи за
безбедност и здравје при работа и документи за меѓународни органи-
зации во однос на безбедноста и здравјето при работа.
   Во новите прекршочни одредби, за прв пат се споменува дека ра-
ботодавецот ќе биде казнет со парична казна доколку: 1) обезбеду-
вањето на мерките за безбедност и заштита на здравје при работа ги
става на финансиски трошок на вработените, 2) не склучува договори
со надворешни служби од областа на безбедноста при работа, 3) не им
дозволува на вработените да учествуваат во дискусиите за прашањата
од безбедност при работа, 4) не им ја презентира изјавата за безбед-
ност и 5) дозволил пристап на вработени во области со сериозни и
специфични опасности, а тие претходно не добиле посебни упатства.
Висината на глобата за ваквите прекршоци е различна и се движи од
1,000 до 8,000 евра, но битно е да се нагласи дека овие одредби се во
полза на работниците и нивните права (чл. 56-58, ЗБЗР). Исто така,
138
новина е и тоа што работникот кој на лице место ќе биде фатен дека
не ја користи неговата заштитна опрема и не ги почитува правилата
ќе биде казнет со парична казна од 50 евра (чл. 59, ЗБЗР). Воведена
е и пос­ апка за порамнување и постапка за посредување (чл. 54 и
        т
55, ЗБЗР).
                                                                139
             ЗАКОН ЗА ИНСПЕКЦИЈА НА ТРУДОТ
    Законот за инспекција на трудот (1997) 1 ги уредува организацијата
и работата на инспекторатот за труд кој, како орган во состав на Ми-
нистерството за труд и социјална политика, врши работи на инспек-
циски надзор над примената на законите и другите прописи за работ-
ни односи, вработувањето и заштитата при работа и на колективните
договори, договорите за работа и другите акти со кои се уредуваат и
остваруваат правата, обврските и одговорностите на работниците и
работодавците во областа на работните односи, вработувањето како
и заштитата при работа (чл. 1, ЗИТ).
    Овој закон е еден од ретките кој не претрпе негативни промени
од гледна точка на работничките права. Задржани се речиси сите
позитивни аспекти на регулативата што беше на сила пред почето-
кот на транзицијата, а новините што се воведени само дополнител-
но ги акцентираат поволностите на овој закон, како од гледна точка
на работниците така и од гледна точка на инспекторите. Посебно
важна е одредбата според која инспекторот на трудот е должен да
го земе во постапка секое барање на работникот за извршување ин-
спекциски надзор кај соодветниот работодавец и одредбата според
која податоците за работникот кој ја поднел пријавата за сторените
повреди на прописите претставуваат службена тајна. Оттука, при-
чините за незадоволителната заштита на работниците од страна
на Инспекторатот на трудот не можат да се бараат во неповолните
одредби на овој закон.
    Од почетокот на транзицијата, донесени се три измени и допол-
нувања на тогаш-важечкиот Закон за инспекција на трудот. 2 Првата
е од 1990 година, втората од 1991 година, а третата од 1993 година. 3
Ниту една од промените што се воведени со нивното донесување не
ги засегаат правата на работниците. Првата и третата измена и допол-
нување содржат промени само во делот на казнените одредби кои се
1.  Закон за инспекцијата на трудот, Сл. весник на РМ, 35/97.
2.  Закон за инспекцијата на трудот, Сл. весник на СРМ, 31/85.
3.  Закони за изменување и дополнување на Законот за инспекција на трудот, Сл. весник
на СРМ, 23/90, 17/ 91 и Сл. весник на РМ, 32/93.
140
предвидени при прекршување на одредбите од овој закон, додека со
втората дојде до укинување на општинските органи на инспекција-
та на трудот (чл. 2, ЗИДЗИТ/91) и до бришење на одредбата според
која „работите на инспекцискиот надзор се работи од општ интерес за
Републиката“ (чл. 3). Сепак, бришењето на оваа одредба не доведе до
намалување на надлежностите на органите надлежни за спроведување
на инспекцијата на трудот.
    Нов закон со кој се уредува материјата на инспекцијата на трудот е
донесен во 1997 година. Со него престана да важи ЗИТ (1985), освен
оние негови одредби што се однесуваа на инспекцијата на заштитата
при работа, кои престанаа да важат следната година, со донесувањето
на Законот за заштита при работа. 4
    Што се однесува на правата на работниците, особено е важна
одредбата на ЗИТ (1997) според која инспекторот е должен да го
земе во постапка секое барање на работникот заради остварување,
односно заштита на правата од работниот однос и заштита при
работа (чл. 16, ЗИТ/97). Претходно, во 1985 година, беше предви-
дена помалку експлицитна одредба (која е преземена во Законот за
работни односи од 1993 година) според која работникот, за заштита
на своите права, може да се обрати до инспекторатот за труд, кој е
должен да постапи по барањето и да го извести работникот за утврде-
ната состојба, со поука како да ја оствари заштитата на своето право
(чл. 23, ЗИТ/85 и чл. 140, ЗРО/93). Покрај поголемата експлицитност
на одредбата, ЗИТ (1997) ја предвидува дополнителната поволност
работникот своето барање до инспекторот, покрај писмено, да може
да го изјави и усно пред него, а новина е воведувањето на можноста
инспекциска интервенција да побараат и лицата пријавени на јавен
оглас заради вработување. Во врска со известувањето на работни-
кот по извршената инспекција ЗИТ (1997), за разлика од ЗИТ (1985)
предвидува само доставување писмено известување за утврдената
состојба (чл. 16, ЗИТ/97).
    Понатаму, исклучително важно од гледна точка на одважувањето
на работниците да пријават кршење на своите права е задржување-
то на одредбата од ЗИТ (1985) според која инспекторот е должен, не
само во текот на траењето на неговата функција, туку и по нејзи-
ниот престанок, да ги чува како службена тајна сите податоци што
ги дознал при вршењето на надзорот, меѓу другото, и податоците за
работникот кој ја поднел пријавата за сторените повреди на прописи-
4.  Закон за заштита при работа, Сл. весник на РМ, 13/98.
                                                                  141
те, како и податокот дека надзорот се презема и врши врз основа на
пријава (чл. 15, ЗИТ/85 и чл. 15, ЗИТ/97).
   Од гледна точка на работниците и нивните права важни се и над-
лежностите што ги имаат инспекторите на трудот во однос на ра-
ботодавците при спроведувањето на инспекцијата. И во овој поглед
ЗИТ (1997) задржа важни поволности содржани во ЗИТ (1985) и до-
несе одредени позитивни новини.
   Во поглед на рокот во кој инспекторот е овластен да врши инспек-
ција кај работодавецот дојде до одредено, но сосема разбирливо нама-
лување на овластувањата на инспекторот. Имено, додека ЗИТ (1985)
предвидуваше инспекцијата да се врши најмалку еднаш годишно кај
сите организации и работодавци (чл. 10), во 1997 година е прецизи-
рано дека овој рок се однесува на работодавците во областа на инду-
стријата, трговијата, градежништвото, земјоделството, шумарството,
сообраќајот, комуналните дејности, занаетчиството, угостителството
и во училишните и факултетските работилници и лаборатории за
практична настава. За преостанатите работодавци ЗИТ (1997) пре-
двидува инспекцијата да се врши според програмата за работа, но
најмалку еднаш во три години (чл. 13, ЗИТ/97). Сепак, треба да се има
предвид дека оваа промена во голема мера е определена од големото
зголемување на бројот на работодавци до која дојде во меѓувреме.
Што се однесува до постапката при известување за смртен случај, ко-
лективна повреда и потешка повреда на работа, како и за недостатоци
во примената на прописите за заштита при работа кои ја загрозуваат
или би можеле да ја загрозат безбедноста на работниците при работа,
одредбите останаа непроменети, односно, инспекторот е должен вед-
наш да изврши увид на лице место заради преземање на соодветни
мерки (чл. 22, ЗИТ/85 и чл. 21, ЗИТ/97).
   Во врска со постапката на инспекција, инспекторот го задржа
правото во секое време на денот и ноќта, да влезе во простории-
те на работодавецот, без претходно најавување (чл. 11, ЗИТ/85 и
чл. 10, ЗИТ/97). Дури, со ЗИТ (1997) е прецизирано дека ова овласту-
вање на инспекторот важи и без оглед на работното време на работо-
давецот (чл. 10, ЗИТ/97). Потоа, задржана е обврската на инспекторот,
веднаш по влегувањето, за своето присуство да го извести работовод-
ниот орган, односно законскиот застапник или друг овластен работ-
ник на работодавецот (чл. 11, ЗИТ/85 и чл. 10, ЗИТ/97), но од 1997
година тоа е условено само во случај наведените лица да се присутни
во просториите на работодавецот. ЗИТ (1997) дури и децидно про-
пишува дека нивното отсуство не може да биде пречка за вршење на
инспекциски надзор (чл. 10, ЗИТ/97).
142
   Останаа непроменети одредбите според кои работодавецот е дол-
жен на инспекторот да му овозможи непречено вршење на надзорот
и на негово барање да му даде односно да му достави на определено
место и во определено време, списи, акти, информации и други пода-
тоци потребни за вршење на инспекцискиот надзор (чл. 11, ЗИТ/85 и
чл. 10, ЗИТ/97), правото на инспекторот на непречен пристап до сите
работни простории и работни места и правото на увид во сите делови
на техничко-технолошкиот процес на трудот, на средствата за работа,
на заштитните средства и опрема, на условите за работа, на деловните
книги, исправите, договорите и другите документи и акти на работо-
давецот (чл. 13, ЗИТ/85 и чл. 11, ЗИТ/97), како и неговото право да
прибира информации и да зема изјави од работници (чл. 13, ЗИТ/85 и
чл. 11, ЗИТ/97). Покрај тоа, ЗИТ (1997) го овластува инспекторот, во
постапката на инспекцискиот надзор, да бара лични исправи (лична
карта, пасош и слично) од лицата затекнати на работа кај работодав-
ецот, кои се должни бараните исправи да ги дадат на увид, а по по-
треба инспекторот е овластен и да побара асистенција од надлежен
државен орган (чл. 11, ЗИТ/97). Новина претставува и овластувањето
на инспекторот привремено да земе документација на работодавецот
ако оцени дека таа е потребна за обезбедување на доказите и утврду-
вање на фактичката состојба во областа за која се врши надзор (чл. 12),
овластувањето да изврши запечатување на просториите на работо-
давецот при донесување решение за забрана на работодавецот (чл. 18)
како и одредбата според која против конечно решение на инспекторот
со кое е одложена од извршување конечната одлука на работодавецот,
против која се води спор пред надлежниот суд, не може да се поведе
управен спор (чл. 19).
   За да се обезбеди непристрасноста на инспекторот при спроведу-
вањето на инспекцијата, со ЗИТ (1997) е пропишано дека инспекторот
не смее да врши надзор кај работодавецот каде што тој или член на
неговото потесно семејство е сопственик или сосопственик, член на
управниот одбор, директор или каде што тој или член на неговото по-
тесно семејство имаат материјален или друг интерес, додека, со цел да
се обезбеди извршувањето на обврските од негова страна пропишано
е дека тој е одговорен ако пропушти да изврши обврски или да преземе
мерки, кои по законот бил должен да ги изврши, односно преземе, во
постапката на надзорот (чл. 9). Сепак, во врска со последното, важно
е да се истакне дека ЗИТ (1997) не содржи казнени одредби во случај
инспекторот да постапи спротивно на пропишаното.
   За крај на споредбата на ЗИТ (1985) и ЗИТ (1997) ќе кажеме дека
единственото позначајно овластување кое инспекторот на трудот
                                                                   143
го имаше согласно законот од 1985, но не и согласно законот од
1997 година е овластувањето да ја предупреди организацијата во која
врши инспекција дека некој нејзин општ акт не е во согласност со
законот или друг пропис (чл. 27, ЗИТ/85). Сепак, остана овласту-
вањето на инспекторот, ако утврди дека одредена повреда на некој
пропис претставува прекршок или кривично дело, до надлежниот
орган да поднесе барање, односно пријава за поведување на соодветна
постапка (чл. 29, ЗИТ/85 и чл. 19, ЗИТ/85).
    Би посочиле и дека отсуството на одредба во ЗИТ (1997) во врска со
затекнувањето на работа на работник кој не засновал работен однос
согласно законот не претставува намалување на овластувањата на ин-
спекторите на трудот, бидејќи соодветна и построга одредба е предви-
дена со Законот за работни односи од 1993 година. Имено, ЗИТ (1985)
предвидуваше забрана на вршењето на дејноста до отстранување на
неправилностите за оној работодавец кај кого работи работник кој
не засновал работен однос во согласност со законот или работник по
чиј живот и здравје постои непосредна опасност, додека ЗРО (1993)
предвидуваше забрана од 90 дена ако биде затекнато лице со кое не
е заснован работен однос во согласност со законот и колективниот
договор и ако на некој работник не му се платени придонесите од
здравствено, пензиско и инвалидско осигурување (чл. 20, ЗИТ/85 и
чл. 143, ЗРО/93).
    По донесувањето на ЗИТ (1997) дојде до само една промена на одред-
бите што ги содржи овој закон. Сепак, и таа измена и дополнување, од
мај 2002 година, 5 не содржи суштински промени. Покрај одредени но-
минални промени, со неа уште е предвидено работодавецот да ја чува
книгата за надзор, во која се запишуваат податоците од извршениот
инспекциски надзор, во секој објект каде што ја врши својата дејност
(чл. 4, ЗИДЗИТ), пропишувајќи дека за непридржувањето кон оваа
обврска работодавецот ќе се казни согласно казнените т.е. прекршоч-
ните одредби предвидени со овој закон (чл. 6, ЗИДЗИТ), односно со
паричната казна од 150,000 до 250,000 денари (чл. 22, ЗИТ/97).
5.  Закон за изменување и дополнување на Законот за инспекцијата на трудот, Сл. вес-
ник на РМ, 29/02
144
                   ЗАКОН ЗА МИРНО РЕШАВАЊЕ
                      НА РАБОТНИТЕ СПОРОВИ
     Законот за мирно решавање на работните спорови (2007), 1 кој е
 lex specialis за проблематиката на т.н. вонсудско расправање спорови
 со работна тематика, ги уредува начинот и постапката на мирно реша-
 вање работни спорови; изборот, правата и обврските на помирувачот
 и арбитрите, како и другите прашања кои се од значење за мирното
 решавање на некои „најчести“ работни спорови – што значи не се од-
 несува на сите видови спорови кои, евентуално, можат да произлезат
 од комплексот на работните односи.
     Основните начела кои ги пропагира законот се следниве: добровол-
 ност, неутралност, непристрасност и трипартизам. Специфично за
 него е тоа што, за прв пат, дефинира два вида на работни спорови – за
 коишто, пак, постојат и „заеднички одредби“. Имено, постапка за мир-
 но решавање на работен спор се покренува со поднесување предлог,
 а не тужба, до новиот орган – наречен Републички совет за мирно
 решавање на работните спорови. Стран(к)ите 2 во спорот можат да
 поднесат заеднички предлог или, пак, поединечен. Интересна е одред-
 бата која предвидува дека трошоците на постапката – за помирувачот,
 односно арбитерот – ги сноси Советот, а не странките.
     1) Колективен спор (чл. 16-28, ЗМРРС) – овој спор настанува во
 следниве три случаи: (а) по повод склучување, измена, дополнување
 или примена на колективен договор; (б) при остварување на права-
 та на синдикално организирање и (в) кај реализацијата на правото
 на штрајк. Помош во овој спор, со цел склучување спогодба, дава
 помирувач;
     2) Индивидуален спор (чл. 29-36) – овој спор настанува само во сле-
 дниве два случаја: (а) по повод откажување на договор за вработување
 1.  Сл. весник на РМ, 87/07. Одредбите на овој закон кои се однесуваат на постапката за
 мирно решавање на работните спорови почнаа да се применуваат од 1 јануари 2008. Овој
 Закон досега (март 2010) сè уште ниту еднаш не е изменет и дополнет, што е навистина
 редок случај во проблематиката на работните односи во РМ.
 2.  ЗМРРС (2007) го користи неиздржаниот термин „страни“, наместо попрецизниот
„странки“ – бидејќи, всушност, станува збор за процесен (формалноправен) однос по
 повод настанат спор.
                                                                                   145
и (б) при неисплата на најниската плата. Како странки во овој спор
се сметаат работникот и работодавачот. Лицето кое одлучува за пред-
метот кај овој тип спорови се нарекува арбитер. 3 Интересна е одред-
бата според која, ако меѓу странките во индивидуалниот спор тече
судска постапка од иста фактичка и правна основа, страните се дол-
жни на судот, заеднички, да му поднесат барање за прекин на постап-
ката (чл. 29). Ова значи дека вонсудската постапка станува примарна,
а судската – секундарна! Арбитерот донесува решение за предметот на
спорот, во рок од 30 дена од денот на отворањето на расправата. Сим-
птоматична, и се чини противуставна, е категоричната и императивна
одредба, којашто вели дека „против решението не е дозволена жалба“
(чл. 35). 4 Решението е правосилно и извршно со денот на доставување-
то на страните во спорот – а ако во него е утврдено дека дејствието,
кое е предмет на извршување, може да се изврши во оставениот (па-
риционен) рок, тоа станува извршно со истекот на тој рок. Странките
во спорот се должни да го известат судот за донесувањето на решени-
ето, ако судската постапка, претходно, била прекината (чл. 36).
3.  Инаку, помирувачот и арбитерот се избираат за време од четири години и можат да
бидат повторно избрани. Покрај ова право на реизбор, тие имаат и право на плата, при-
донеси и надоместоци од плата согласно со закон и со колективен договор. Средствата
за оваа намена се обезбедуваат од Буџетот на РМ, што значи дека тие имаат третман
на државни службеници. Изборот на помирувачи и арбитри се врши по пат на јавен
оглас, кој го објавува новосоздадениот државен „квазисудски“ (управен или судски!?)
орган – Републички совет, на чие чело стои директор, именуван од Владата на РМ. А, пак,
конкретниот избор од пријавените кандидати за помирувачи и арбитри го врши Коми-
сија, чиј состав, исто така, е законски уреден.
4.  Амандман XXI, т. 1 и 2 на УРМ (1991) гласи: „Се гарантира правото на жалба против
одлуки донесени во постапка во прв степен пред суд. Правото на жалба или друг вид на
правна заштита против поединечни правни акти донесени, во постапка во прв степен,
пред орган на државната управа или организација и друг орган што врши јавни овласту-
вања – се утврдува со закон“ (Сл. весник на РМ, 107/05 – курзив Д.А.). Со овој амандман,
кој е дел од корпусот уставни интервенции за т.н. „реформа на правосудниот систем“, се
замени дотогашниот чл. 15 од Уставот, којшто гласеше: „Се гарантира правото на жалба
против поединечни правни акти донесени, во постапка во прв степен, пред суд, управен
орган или организација или други институции што вршат јавни овластувања“. Се забеле-
жува дека оваа уставна измена, како и многу дотогашни, повторно е во насока на кратење
на уставно загарантираното граѓанско право на жалба – кое сега останува загарантирано
само во судските постапки, додека во управните постапки е оставено да биде регулирано
со закон – односно, de iure, тоа повеќе не е уставна материја, земено stricto sensu.
146
               ЗАКОН ЗА ПАРНИЧНА ПОСТАПКА
    Во поглед на правата од работен однос, односно нивната т.н. се-
кундарна (судска) заштита, проблематиката е регулирана со Законот
за парничната постапка (2005) 1 – којшто е изменет и дополнет во
два наврата (2008 и 2009), 2 a се подготвува и неговата трета измена.
Претходно, пак, постоеше стар ЗПП (1998), којшто беше изменет и
дополнет (2002), а потоа и изработен негов пречистен текст 3 – поради
обемот на интервенциите.
    Со измените на одредбите кои ја регулираат наведенава материја,
за прв пат, се направи обид за зајакнување на т.н. „процесна дисци-
плина“. Но, сепак, остана впечатокот дека роковите кои се воведу-
ваат се само инструктивни, при што отсуствува елементот на каз-
нување на судијата кој, евентуално, би ги пречекорил пропишаните
законски рокови.
    Новините коишто ги содржи новиот и актуелен Закон vis-à-vis ста-
риот се следниве:
    1) воведување законски инструктивни рокови за забрзување на
постапката, коишто дотогаш не постоеја. Така, во постапката по спо-
рови од работните односи рокот за одговор на тужба е осум дена (чл.
405, ЗПП/05). Доколку, пак, спорот се однесува на престанок на работ-
ниот однос, рочиштето за главна расправа мора да се одржи во рок од
30 дена од денот на приемот на одговорот на тужбата (чл. 405, ЗПП). 4
    2) воведување на институтот максимално траење на постапката,
којшто е сосем редок споредбеноправен процесен институт – сè со
цел зголемување на ефикасноста и намалување на одолговлекувањето
1.  Сл. весник на РМ, 79/05. Проблематиката на заштита на работничките права пред су-
довите е регулирана во Делот III (Посебни постапки), Глава XXVI („Постапка во спорови
од работните односи“) и, сè на сè, опфаќа вкупно шест члена (чл. 404-409).
2.  ЗИДЗПП (Сл. весник на РМ, 110/08) и ЗДЗПП (Сл. весник на РМ, 83/09).
3.  Сл. весник на РМ – 33/98 и 44/02. Во овој ЗПП проблематиката на заштита на ра-
ботничките права пред судовите, исто така, беше регулирана во Делот III, Глава XXVI,
којашто опфаќаше, сè на сè, четири члена (чл. 407-410).
4.  А т.н. „париционен рок“ за доброволно извршување на судската пресуда, со којашто
се наложува извршување на одредено чинење (активно дејствие) и понатаму остана осум
дена (чл. 408, ЗПП/05) – што, сепак, е помал рок од вообичаениот, којшто кај „општата“
парнична постапка изнесува минимум 15 дена.
                                                                                  147
на судската постапка до недоглед. 5 Постапката пред првостепениот
(основен) суд мора да се заврши во рок од шест месеци од денот на
поднесувањето на тужбата, додека второстепениот (апелационен) суд
е должен да донесе одлука по жалба поднесена против првостепената
одлука во рок од 30 дена од денот на приемот на жалбата, односно
во рок од два месеца – доколку пред второстепениот суд се одржала
расправа (чл. 405).
    3) во доменот на т.н. квалификувано „договорно застапување“
пред суд, дадена е можност работникот да не мора да биде застапуван
од страна на адвокат, што е значителна олеснителна околност, знаејќи
ги високите цени согласно фамозната Aдвокатска тарифа. Така, ра-
ботникот, како полномошник, може да го застапува лице дипломиран
правник кое е во работен однос во синдикатот чиј член е работникот
или, пак, во сојузот на синдикатите во кој е здружен неговиот синди-
кат (чл. 406).
    4) воведена е прецизна одредба за одредување на т.н. привремени
мерки за обезбедување, 6 што дотогаш не беше случај. Во текот на пос-
­ апката судот може, на предлог на странката, да одреди привремени
т
мерки заради спречување на насилно постапување или заради отстра-
нување на ненадоместлива штета (чл. 407). Против ова решение не е
дозволена посебна жалба!
    5) давање можност жалбата против пресудата да го нема вооби-
чаеното т.н. „суспензивно дејство“. Имено, од важни причини, кои
мораат да бидат образложени, судот може да одлучи жалбата да не го
задржува извршувањето на одлуката (чл. 409) – што, секако, е добро
решение во корист на работникот којшто успеал да го добие спорот,
особено тогаш кога во улога на жалител ќе се јави работодавачот.
5.  Интересно е да напоменеме дека РМ веќе има изгубено неколку работни спорови
пред Европскиот суд за човекови права во Стразбур, и тоа токму поради повреда на на-
челото на „судење во разумен рок“ гарантирано во чл. 6 од ЕКЧП – пр. Нешевски vs. РМ
(Жалба бр. 14438/03, Пресуда од 24.IV.2008); Ѓозев vs. РМ (Жалба бр. 14260/03, Пресуда од
19.VI.2008); Димитриева vs. РМ (Жалба бр. 16328/03, Пресуда од 6.XI.2008); Димитриев-
ски vs. РМ (Жалба бр. 26602/02, Пресуда од 18.XII.2008) и др.
6.  На пример, според чл. 36, ст. 1, т. 5 од Законот за обезбедување на побарувањата
(Сл. весник на РМ, 87/07), кај видовите привремени мерки за обезбедување на непарично
побарување се вели дека може да се дозволи секоја мерка со која се постигнува целта
на таквото обезбедување а, меѓу другото, особено: „плаќање на надоместок на плата на
работникот за време на спор заради незаконитост на одлуката за престанување на работ-
ниот однос – ако е тоа неопходно за негова издршка и издршката на лицата кои, според
законот, е должен да ги издржува“.
148
                       ЗАКОН ЗА ИЗВРШУВАЊЕ
     Во поглед на извршувањето на судските, правосилни и извршни,
 одлуки донесени во т.н. работни спорови, проблематиката е регули-
 рана со Законот за извршување (2005), 1 којшто е изменет и дополнет
 во три наврати – двапати во 2006 и еднаш во 2008 година. 2 Претходно
 постоеше „стар“ Закон за извршна постапка (1997), 3 којшто двапати
 беше изменуван и дополнуван – во 2000 и во 2003 год. 4
     Со измените на одредбите кои ја регулираат наведената материја
 се прошири опфатот на одговорност за неизвршување судска од-
 лука за враќање работник на работа и се внесоа некои технички
 подобрувања, коишто имаат за цел поефикасно спроведување на
 судските одлуки во овој домен.
     Новините кои ги содржи новиот закон, vis-à-vis стариот, се
 следниве: 5
     1) воведување драстични промени кај стварната и месната над-
 лежност за постапувањето по барањето за извршување (порано беше
„предлог за извршување“) кај т.н. reintegratio: по однос на извршна
 исправа, според која работодавецот е должен да го врати работникот
 на работа или, пак, одново да му ги довери работите односно работ-
 ните задачи што тој ги вршел порано – наместо државен правосу-
 ден орган т.е. судот на чие подрачје се наоѓа седиштето на правното
 1.  Сл. весник на РМ, 35/05. За целта на ова истражување особено е интересен Разде-
 лот IV (Извршување заради остварување непарично побарување), посебно Глава XXIII
 („Враќање работник на работа“) – којашто е мошне „скудна“ бидејќи содржи само два
 члена (чл. 226-227).
 2.  ЗИДЗИ (Сл. весник на РМ – 50/06, 129/06 и 8/08).
 3.  ЗИП (Сл. весник на РМ, 53/97). Претходно споменатата проблематика, во овој Закон,
 беше регулирана во Глава XVIII („Враќање работник на работа“) и содржеше вкупно
 четири члена (чл. 224–227).
 4.  ЗИДЗИП (Сл. весник на РМ – 59/2000 и 64/03).
 5.  Во поглед на општата практика кај македонското извршно право, во овој домен
 симптоматично е решението за т.н. „орочување“ на правото за поднесување барање за
 извршување. Имено, и според стариот и според новиот закон, се предвидува рок од шест
 месеци од денот кога работникот стекнал право да го поднесе тоа барање! Овој полуго-
 дишен период е прилично кратко време, ако се знае дека според нашето облигационо
 право, другите побарувања утврдени со судска одлука застаруваат за десет години!?
 В. чл. 368 од ЗОО (2001).
                                                                                 149
лице (чл. 223, ЗИП/97), сега надлежен е извршител – и тоа само еден од
повеќето извршители кои се именувани за подрачјето на конкретниот
основен суд, чијшто извршни исправи, всушност, тој и присилно ги
извршува.
   2) нов момент при начинот на спроведување на извршувањето:
доколку неуспешно е изминат т.н. „париционен рок“ (за доброволно
извршување на судската одлука), којшто судот му го дал на работодав-
ецот за да го реинтегрира работникот во процесот на редовна рабо-
та, тогаш „враќањето“ на работа се спроведува по пат на изрекување
парична казна – и тоа по принципот на идно т.н. „пропорционално
зголемување“. Но, наместо само врз работодавецот, со новиот Закон,
е предвидено со ваква казна паралелно да се казни и одговорното
лице кај работодавецот (чл. 227, ЗИ/05) – што, пак, се очекува да даде
поочигледни резултати при ефективното спроведување на судските
одлуки во сила, знаејќи дека тоа лице ќе биде и лично погодено со оваа
негативна санкција, доколку на дело не ја спроведе судската пресуда
која е во корист на работникот.
   3) тенденциозно бришење на цел еден појаснувачки член, којшто го
регулираше надомест на плата во случај на враќање на работникот:
имено, во новиот ЗИ (2005) целосно е испуштен чл. 226 од стариот
ЗИП (1997), којшто предвидуваше дека работник, кој поднел предлог
да биде вратен на работа во правно лице, може да предложи судот да
донесе решение со кое се определува дека правното лице е должно да
му ги исплати, на име плата, месечните износи пристигнати од пра-
восилноста на пресудата – додека не биде повторно вратен на рабо-
та. Притоа, предлогот за надомест можеше да се спои со предлогот
за извршување или да биде поднесен дополнително – но, само до
завршувањето на извршната постапка. Решението со кое предлогот за
надомест се усвојуваше имаше дејство на извршно решение! А, пак,
правното лице можеше да му предложи на судот да го стави вон сила
тоа решение – доколку, по неговото донесување, се измениле околно-
стите врз основа на кои е тоа донесено. Надоместот на месечната пла-
та се определуваше во износот што работникот би го остварил кога
би бил на работа. Со одредбите на овој член не се гибаше во правото
на работникот, своето побарување за надомест на месечната плата, да
го остварува во постапка пред надлежниот суд. Ако основниот суд,
како извршен, делумно го усвоеше барањето за исплата на надомест
на плата, требеше да го упати работникот, остатокот да го остварува
во постапка пред надлежниот парничен суд.
   4) номотехничко прецизирање на важењето на пропишаните
одредби: имeно, ЗИ (2005) веќе не го употребува терминот „правно
150
лице“, туку терминот „работодавец“ (чл. 226) – што, со право, се чини
посоодветен, имајќи го предвид фактот дека во улога на работодавец,
според нашето позитивно право, може да се јави и физичко лице – на
пример, трговец-поединец и др.
                                                                  151
                ЗАКОН ЗА ТРАНСФОРМАЦИЈА НА
    ПРЕТПРИЈАТИЈАТА СО ОПШТЕСТВЕН КАПИТАЛ
    Законот за трансформација на претпријатијата со општествен
капитал (ЗТПОК) е донесен во 1993 година. 1 Тој дојде на местото на
Законот за општествениот капитал од 1989 година. 2 Исто така, со не-
говото донесување престана да се применува и член 36 од Законот за
претпријатијата од 1988 година. 3 Од неговото донесување ЗТПОК има
претрпено десет измени и дополнувања, во 1998, три во 1999, 2000,
2002, 2003, 2004, 2006 и 2007 година. 4
    Со овој закон се уредуваат условите, начините и постапката за
трансформација на претпријатијата со општествен капитал во прет-
пријатија во кои е определен сопственикот.
    Негативните промени кои настанаа со донесувањето на овој
закон се следните: се пропиша престанок на работниот однос на
вработените штом влезе во сила договорот за продажба на прет-
пријатието со општествен капитал. Правото врз основа на кое
работниците можеа да купуваат акции под повластени услови се
ограничи на оние работници кои имаат минимум две години рабо-
тен однос во претпријатието кое се трансформира. Под повластени
услови можат да се купат најмногу 30% од вредноста на акциите.
Интерните акции беа укинати, а оние кои претходно биле купени,
работниците не можат да ги продадат до нивното трансформирање
во обични акции. Помеѓу позитивните промени се пропишувањето
на можноста за издвојување средства за обезбедување на правата
и за создавање можности за вработување на работниците кои ќе
останат без работа заради сопственичката трансформација, како и
воведувањето на можноста за предимство на откуп на акциите од
страна на вработените во средните претпријатија.
1.  Закон за трансформација на претпријатијата со општествен капитал, Сл. весник
на РМ, 38/93.
2.  Zakon o drustvenom kapitalu, Sl. List SFRJ, 84/89 и 46/90.
3.  Закон за претпријатијата, Сл. лист на СФРЈ, 77/88, 40/89, 46/90 и 61/90.
4.  Закони за изменување и дополнување на Законот за трансформација на претприја-
тијата со општествен капитал, Сл. весник на РМ, 21/98, 25/99, 39/99, 81/99, 49/00, 6/02,
31/03, 38/04, 35/06 и 84/07.
152
         1. Промени во законската регулатива настанати со
               донесувањето на ЗТПОК во 1993 година
   Како што веќе спомнавме, со донесувањето на ЗТПОК престана да
се применува дотогаш важечкиот ЗОК од 1989 година. Носењето на
ЗТПОК од 1993 година предизвика одредени промени кои се поврзани
со остварувањето на правата од работен однос.
   Една од работите која беше новост во ЗТПОК беше вклучување-
то на одредба со која им се даваше можност на претпријатијата што
вршат стопанска дејност заради професионално оспособување и вра-
ботување на инвалидизирани лица, претпријатијата за вработување
на инвалиди, како и деловите на претпријатијата организирани како
заштитни работилници, да пристапат кон трансформација на начи-
нот и под условите пропишани со овој закон само доколку со договор
склучен со Агенцијата за трансформација на претпријатијата со оп-
штествен капитал се обврзат дека ќе обезбедат остварување на права-
та на вработување и по основ на работа на лицата вработени во нив
пред влегувањето во сила на овој закон (чл. 5, ЗТПОК).
   ЗТПОК вклучи и одредба која предвидуваше дивидендата од акци-
ите, односно уделите што претпријатието ги издава и ги пренесува на
Агенцијата, средствата што ќе се остварат со продажба на објектите од
општествениот стандард (одморалишта, рекреативни центри и слич-
но), како и дел од средствата чија распределба е утврдена со овој закон,
да се користат за обезбедување на правата и за создавање можности
за вработување на работниците кои ќе останат без работа заради соп-
ственичката трансформација. При тоа, Владата на Република Маке-
донија донесува програма за користење на овие средства (чл. 21 и 93).
   Беа укинати и интерните акции (дефинирани како акции кои се
издаваат со попуст и кои не може да се наоѓаат во промет на паза-
рот на хартии од вредност), а кои можеа да ги купат работниците
вработени во претпријатието, пензионираните лица и лицата кои
претходно биле вработени најмалку две години во тоа претпријатие,
други домашни физички лица и организациите за пензиско и инва-
лидско осигурување (čl. 1a, ZDK/89). Сега, сите акции кои ги издава
претпријатието се обични, со тоа што ЗТПОК вклучи одредби во кои
се предвиде можност за купување на акции под повластени услови, а
која можност им се дава на работниците вработени во претпријатие-
то, на лица кои претходно работеле во претпријатието и на пензио-
нираните работници од тоа претпријатие (чл. 25). Додека за лицата
кои претходно работеле во претпријатието и за пензионираните лица
од тоа претпријатие условот да купат акции под повластени услови
                                                                    153
остана ист, односно да биле во работен однос најмалку две години
во тоа претпријатие, со ЗТПОК тој услов се воведе и за работниците.
Имено, работниците имаат право да купуваат под повластени услови
само ако работеле најмалку две години во претпријатието, односно во
сложената форма на организирање што се трансформира, пред доне-
сувањето на одлуката за трансформација (чл. 25). Во ЗОК од 1989 не
беше прецизиран никаков лимит во однос на должината на работниот
стаж на работниците кога станува збор за правото на купување под
повластени услови од нивна страна (купување на интерни акции).
Исто така, со ЗТПОК се прецизира дека под повластени услови можат
да се купат најмногу 30% од вредноста на акциите, односно уделите 5
што ги издава претпријатието што се трансформира (чл. 26).
    Согласно ЗТПОК, корисникот на попустот има право да ги купува
акциите, односно уделите со основен попуст од 30% од номинална-
та вредност, зголемен за 1% за секоја полна година на работен стаж
во претпријатието, со тоа што износот на купените акции, односно
уделот со попуст не може да го надмине износот од 25.000 германски
марки (чл. 26). Претходно со ЗОК од 1989 година, интерните акции
се продаваа со попуст од 30% од нивната номинална вредност, зголе-
мен за 1% за секоја година на работење во претпријатието, со тоа што
вкупниот попуст не можеше да биде поголем од 70% од номиналната
вредност на тие интерни акции (čl. 1c, ZOK/89). Според ЗТПОК од
1993 година, акциите, односно уделите купени со попуст не можат да
се отуѓуваат, односно пренесуваат во рок од две години од денот на ку-
пувањето (чл. 26, ЗТПОК), додека според претходно важечките одред-
би, со интерните акции не можеше да се тргува на пазарот за хартии
од вредност, но можеше да бидат пренесени, освен ако со посебна
одлука не е поинаку предвидено (čl. 1a и 1i, ZOK/89). Според Зако-
нот од 1993 година корисниците на попустот имаат право да купуваат
акции при продажбата на објектите на општествениот стандард кои
се продаваат според проценетата вредност со основен попуст од 50%
од номиналната вредност на акциите, зголемен за 1% за секоја полна
година работен стаж во претпријатието (чл. 27, ЗТПОК).
    ЗТПОК од 1993 година го регулира и начинот на кој интерните
акции издадени според ЗОК од 1989 година се трансформираат
во обични акции. Имено, оние интерни акции кои се издадени
5.  Уделот во друштвото, согласно дефиницијата во Законот за трговските друштва
(Сл. весник на РМ, 28/2004), претставува севкупност на права и обврски кои содружни-
кот ги стекнува врз основа на влогот во основната главнина во јавното трговско друш-
тво, командитното друштво и друштвото со ограничена одговорност, при што секој
содружник има еден удел кој не може да биде претставен во хартија од вредност.
154
според ЗОК, а кои се платени со пари, добиваат својство на обични
акции (чл. 109), додека за интерните акции кои се издадени според
ЗОК и кои се платени со интерни акции издадени согласно со Законот
за исплата на личните доходи, на средствата за непосредна заеднич-
ка потрошувачка и средствата за исхрана на работниците во текот
на работата од 1990 година 6, предвидени се два начини на кои тие се
трансформираат во обични акции. Ако имателите на овие интерни
акции ги платат обврските согласно пропишани со закон, интерните
акции добиваат својство на обични акции. Ако, пак, овие интерни
акции не се употребени за отплата на интерни акции издадени според
ЗОК од 1989 година, тие добиваат својство на обични акции (чл. 109).
Исто така, со ЗТПОК од 1993 година се предвиде дека со денот на
влегувањето во сила на овој закон, интерните акции издадени според
претходно наведените два закона не можат да се продаваат до нивното
трансформирање во обични акции согласно овој закон (чл. 110).
    ЗТПОК од 1993 година вклучи одредби кои подетално ја регулираа
трансформацијата на претпријатието во зависност од неговата го-
лемина. Така, вработените може да откупат мало претпријатие ако от-
купат најмалку 51% од проценетата вредност на претпријатието, при
што право да купуваат удели имаат сите вработени во претпријатието
под еднакви услови (чл. 42 и 43). Имателите на удели кои се вработе-
ни во малото претпријатие можат да ја користат дивидендата само за
откуп на делови од уделот што го држи Агенцијата за приватизација,
до целосен откуп на претпријатието (чл. 47). Што се однесува пак до
средните претпријатија, ЗТПОК воведе одредба според која при ед-
накви услови, предимство на откуп имаат вработените во претприја-
тието (чл. 58).
    Понатаму, важна одредба на ЗТПОК од 1993 година е онаа со која
се пропишува дека штом претпријатието престанува по основ на
трансформација со продажба на сите негови средства, за вработените
настапуваат исти правни последици како и при отворањето на сте-
чајната постапка. Со договорот за продажба на сите средства може да
се утврди правото на вработените да се вработат кај купувачот, како и
да се утврдат и други права (чл. 78).
    Со Законот од 1993 година беше регулирана и трансформацијата
на претпријатијата во стечај. Кога се врши санирање и реорганизи-
рање на претпријатието – должник, се предвидува да се применуваат
6.  Закон за исплата на личните доходи, на средствата за непосредна заедничка потро-
шувачка и средствата за исхрана на работниците во текот на работата, Сл. лист на
СФРЈ, 37/90 и 84/90.
                                                                                155
одредбите од Законот за присилно порамнување, стечај и ликвидација
од 1989 година, 7 а на работниците им престанува работниот однос и
имаат право да ги остваруваат сите права како и работниците во прет-
пријатијата во стечај, освен ако им се обезбедени поповолни услови од
страна на доверителите, односно Управниот одбор. Работниот однос
на работниците привремено задржани на работа (работен однос на
определено време), може по успешното санирање и реорганизирање,
односно донесување на одлуката за трансформација, да им се претво-
ри во работен однос на неопределено време (чл. 84).
        2. Измените и дополнувањата на ЗТПОК од 1993 година
    Промени во однос на остварувањето на права од работен однос
содржат само првото, второто и четвртото изменување и дополнување
на ЗТПОК, од мај 1998, април 1999, декември 1999 и март 2006 година.
    Првата измена и дополнување на ЗТПОК беше направена во мај
1998 година. Во однос на правата од работен однос, со измените се
случија следните промени.
    Укинат беше рокот од две години во кој не беше дозволено оту-
ѓувањето, односно пренесувањето на акциите, односно уделите
кои се купени со попуст од страна на вработените, поранешните
работници и пензионираните работници кои работеле во прет-
пријатието (чл. 4, ЗИДЗТПОК/98). Исто така, беше прецизирано дека
акциите што вработените, поранешните и пензионираните работни-
ци ги купуваат под повластени услови претставуваат обични акции со
рок на отплата од 60 месечни рати од денот на нивното запишување,
со грејс период од две години. За овие акции на имателите ќе им биде
издадена потврда за привремени акции, а корисниците на попустот ќе
го изгубат правото на отплата на запишаните акции со попуст, доколку
не ги уплатат ратите согласно роковите утврдени во овој закон (чл. 5).
Со оваа промена е укината одредбата која предвидуваше дека правото
на купување акции, односно удели со попуст може да се остварува во
рок од три месеци од почетокот на нивната продажба (чл. 28, ЗТПОК).
    Со втората измена и дополнување, од април 1999 година, се
преформулираа правните последици кои настануваат за врабо-
тените во претпријатието со продажбата, при што сега се пре-
двидува дека на вработените во претпријатието им престанува
работниот однос со денот на влегувањето во сила на договорот
7.  Закон за присилно порамнување, стечај и ликвидација, Сл. лист на СФРЈ, 84/89.
156
за продажба (чл. 34, ЗИДЗТПОК/апр.99). Претходно, ЗТПОК од
1993 година пропишуваше дека со денот на престанувањето на прет-
пријатието за вработените настапуваа исти правни последици како и
при отворањето на стечајната постапка (чл. 79, ЗТПОК/93).
   Четвртата измена и дополнување, од декември 1999 година, пов-
торно вклучи одредба со која се прецизираа роковите (веднаш, но
не подолго од 30 дена од влегувањето во сила на овој закон) во кои
корисникот на попустот има право да го исплати целиот остаток од
продажната цена на акциите, односно уделите. Исто така, се предвиде
можноста, во случај корисникот на попустот да го искористи правото
за исплата на остатокот од продажната цена на акциите, односно уде-
лите, да се стекне со правото на дополнителен попуст согласно одред-
бите од овој закон (чл. 2, ЗИДЗТПОК/дек.99).
   Со деветта измена на ЗТПОК, од март 2006 година, се предвиде
плаќањата на акции и удели под повластени услови, согласно овој за-
кон, да преминат во надлежност на Фондот на пензиското и инвалид-
ското осигурување на Македонија (чл. 1, ЗИЗТПОК/06). Претходно,
овие работи беа под надлежност на Агенцијата за приватизација, која
со измените на овој закон од 2003 и 2004 година, престана да постои
на 31 март 2005 година.
                                                                157
              ЗАКОН ЗА ТРГОВСКИТЕ ДРУШТВА
    Од осамостојувањето на Република Македонија до денес се донесени
три закони за трговските друштва, во 1996, 2002 и 2004 година, 1 со тоа
што вториот никогаш не стапи на сила. 2 Законот од 1996 година има
претрпено дури 13 промени, 3 додека законот од 2004 година досега
претрпел 3 промени. 4 Покрај примарната материја која се обработува
со овој закон, со него е регулирано издавањето акции на вработените
и, нетипично, правото на работниците на учество во управувањето со
трговските друштва.
    Иако ниту Законот од 1996 година не пропишува поволна и
соодветна операционализација на уставните одредби во однос на
правото на вработените на учество во управувањето, тоа фактич-
ки е укинато по 2004 година. Укината е и можноста вработените
да се стекнат со акции бесплатно или по повластена цена, право-
то на првенствено купување акции од страна на вработените при
условно зголемување на основната главнина, како и правото на
вработените да им се издаваат нови акции врз основа на влогови
во друштвото. На симболично ниво, одредбата дека членовите на
Одборот на директорите се должни да ги вршат своите функции и
во интерес на вработените е отстранета.
    Донесувањето на првиот Закон за трговски друштва од гледна точ-
ка на правата на работниците значеше и регулирање на правото на
работниците на учество во управувањето. Ова работничко право има
статус на уставно загарантирано право според важечката правна регу-
латива на Република Македонија. Членот 58 од Уставот доста децидно
пропишува дека сопственоста и трудот се основа за управување и
1.  Закон за трговските друштва, Сл. весник на РМ, 28/96. Закон за трговските друш-
тва Сл. весник на РМ, 58/02. Закон за трговските друштва, Сл. весник на РМ, 28/04.
2.  Законот од 2002 година требаше да се применува од мај 2004 година, но, поради
утврдените слабости, наместо кон изменување и дополнување, во 2004 година беше при-
стапено кон донесување на целосно нов закон.
3.  Закони за изменување и дополнување на Законот за трговските друштва од 1996 го-
дина, Сл. весник на РМ – 7/97, 21/98, 37/98, 63/98, 39/99, 81/99, 37/2000, 31/2001, 50/2001,
6/2002, 61/2002, 4/2003 и 51/2003.
4.  Закони за изменување и дополнување на Законот за трговските друштва од 2004 го-
дина, Сл. весник на РМ – 84/05, 25/07 и 87/08.
158
 учество во одлучувањето. Оваа одредба во Уставот на Република Ма-
 кедонија има посебна тежина, бидејќи само уште во неколку европ-
 ски земји (Италија, Норвешка, Холандија, Португалија, Словенија и
 Хрватска) ова право има статус на уставно право. 5 Уште повеќе, чле-
 нот во Уставот на Република Македонија со кој се регулира правото
 на учество во управувањето е најдециден во споредба со одредбите
 од другите устави. 6 Но, тука завршуваат позитивните аспекти во ма-
 кедонската регулатива околу правото на учество во управувањето.
 Македонија не донесе посебен закон за работничка партиципација,
 како Словенија во 1993 година, ниту пак поподробно ја регулира оваа
 материја со Законот за работни односи, слично на Хрватска во 1996
 година. Наместо тоа, Македонското собрание ја уреди оваа материја
 преку Законот за трговски друштва и Законот за јавни претпријатија
 на начин што значително заостанува зад нејзината уставна основа.
     Според Законот за трговските друштва од 1996 година, вработените
 имаат право на учество во управувањето во три видови претпријатија:
     •  акционерски друштва со едностепен систем на управување т.е.
 само со Одбор на директори (чл. 303, 305 и 306);
     •  акционерски друштва со двостепен систем на управување т.е. со
 Управен одбор и Надзорен одбор (чл. 334, 335 и 336);
     •  друштва во државна сопственост (чл. 666).
     Во акционерските друштва, вработените го имаат правото да имену-
 ваат 1/4 од неизвршните членови на Одборот на директори, во првиот
 случај, односно 1/4 од членовите на Надзорниот одбор во вториот слу-
 чај, но само ако друштвата имаат 300 или повеќе вработени. Покрај
 тоа, законските одредби овозможуваат два начина за заобиколување
 на примената на ова право. Прво, ова право ќе се материјализира
 само ако тоа го предвидува статутот на друштвото и, второ, во случај
 мнозинството вработени да не донесат одлука да не го искористат ова
 право. Кај друштва во државна сопственост ситуацијата со законската
 регулатива е поповолна за работниците, иако и тука таа заостанува
 зад уставниот третман. Во овие друштва не е утврден минимум врабо-
 тени како услов за остварување на правото на работниците на учество
 во управувањето и тие можат да бидат претставени со најмногу 1/3 од
 5.  Устав на Италија (чл. 46), Устав на Норвешка (чл. 110), Устав на Холандија (чл. 19),
 Устав на Португалија (чл. 54, 80, 86 и 89), Устав на Словенија (чл. 75), Устав на Хрватска
 (чл. 55). Види International Constitutional Law, http://www.servat.unibe.ch/law/icl/index.
 html.
 6.  Види повеќе во Zdravko Saveski “The process of the reduction of workers’ rights in Mace-
 d
 ­ onia in the period 1993-2003” во “South East Europe Review for Labour and Social Affairs”,
“Hans Böckler Stiftung”, 2/2005, pp. 104-107.
                                                                                        159
членовите на Управниот одбор. Но, и во овој случај постои условност
при реализацијата на ова право. За ова право да се материјализира во
друштвата во државна сопственост, најпрво треба статутот на друш-
твото да предвиди дека со друштвото ќе раководи Управен одбор.
   Измените и дополнувањата на Законот за трговските друштва од
1996 година не содржат одредби со однос на правата на работниците.
Единствен исклучок е промената од 1997 година (чл. 6, ЗИДЗТД/97),
но се работи за промена од техничка природа, која не донесе намалу-
вање или зголемување на работничките права.
   Суштински промени во оваа сфера најави донесувањето на Зако-
нот за трговските друштва од јули 2002 година. Во него, работниците
речиси исчезнаа, односно речиси не се предвидени никакви права за
нив согласно овој закон. Тој воопшто не го спомнува, односно целосно
го укина правото на работниците на учество во управувањето и во
акционерските друштва и во претпријатијата во државна сопственост
(чл. 249 и 530, ЗТД/02); укинати беа и бесплатните акции или акци-
ите по повластена цена за вработените (чл. 233, ЗТД/96), правото на
првенствено купување акции од страна на вработените при условно
зголемување на основната главнина (чл. 395, ЗТД/96), како и правото
на вработените да им се издаваат нови акции врз основа на влогови
во друштвото (чл. 402, ЗТД/96). Исто така, во Законот од 2002 година,
за разлика од Законот од 1996 година, во одредбата која пропишува
дека членовите на Одборот на директорите се должни да ги вршат
своите функции не само во интерес на акционерското друштво и на
акционерите, туку и во интерес на вработените, интересот на вра-
ботените повеќе не фигурира (чл. 314, ЗТД/96 и чл. 265, ЗТД/02). Од
целата материја што се однесува на правата на работниците според
Законот од 1996 година, оставена е само можноста со основачкиот акт,
договорот за друштвото, односно статутот да се предвидат резерви
за пензија, осигурување од ризик или добротворни цели на вработе-
ните (чл. 444, ЗТД/02).
   Законот за трговските друштва усвоен во 2004 година донесе одре-
дени промени кои можат да се сметаат за минимални подобрувања
на правата на вработените во споредба со Законот од 2002 година, но
кои сепак значат значително намалување на нивните права во однос
на Законот од 1996 година, кој фактички беше на сила до тој момент.
Подобрување во споредба со 2002 година е повторното воведување
на можноста вработените да се стекнат со акции бесплатно или по
повластена цена, ако тоа биде предвидено со статутот на друштвото.
Но, за разлика од соодветната одредба од 1996 година, сега се про-
пишува и тоа дека акциите, коишто вработените можат да ги стекнат
160
од фондот кој ќе биде формиран за таа цел, можат да изнесуваат
најмногу до една десеттина од основната главнина (чл. 281, ЗТД/04).
Повторно фигурира, во непроменет облик во однос на 1996 година,
можноста да се формираат резерви за пензија, осигурување од ризик
или добротворни цели на вработените (чл. 486, ЗТД/04), но правото на
првенствено купување акции од страна на вработените при условно
зголемување на основната главнина е трансформирано во право на
акции (чл. 434, ЗТД/04), а правото на вработените да им се издаваат
нови акции врз основа на влогови во друштвото го нема во Законот
од 2004 година.
   Во овој закон, за разлика од Законот од 2002 година, правото на
работниците на учество во управувањето е спомнато, но не се оди
подалеку од тоа. Само се наведува дека „учеството на вработените во
управувањето со друштвото се уредува со закон“ (чл. 342, ЗТД/04), но
не се прецизира со кој закон ќе се направи тоа. Бидејќи со Законот за
работни односи од 2005, исто како и со Законот за работни односи
од 1993 година, не се регулира оваа материја, правото на работниците
на учество во управувањето со акционерските друштва и друштвата
во државна сопственост фактички е сведено на празно слово на хар-
тија, без соодветен законски механизам за негово спроведување во
практиката.
   Дека дури и она што преостана од правата на работниците што ги
имаат согласно Законот за трговските друштва може дополнително да
биде редуцирано, покажа измената и дополнувањето од 2007 година,
со која можноста вработените да се стекнат со акции бесплатно или
по повластена цена е укината до 1 јануари 2012 година (чл. 6, 29 и
31, ЗИДЗТД/07). Останатите две измени и дополнувања на Законот за
трговските друштва од 2004 година не содржат промени во поглед на
работничките права.
                                                                 161
             ЗАКОН ЗА ЈАВНИТЕ ПРЕТПРИЈАТИЈА
    Законот за јавните претпријатија е донесен во 1996 година 1 и има
претрпено пет измени и дополнувања, во 2002, 2003, 2006, 2007 и
2009. 2 Во поглед на правата од работен однос со овој закон е регули-
рано остварувањето на правото на штрајк во јавните претпријатија
како и основањето на Совет на вработените во јавните претпријатија
и учеството на претставници на работниците во Управниот одбор на
претпријатието.
    Со измените на одредбите кои ја регулираат наведената материја,
започнувањето штрајк во јавното претпријатие и неговите карак-
теристики се сврзани за повеќе процедури, кои го отежнуваат и
започнувањето и ефективното одвивање на штрајкот во јавните
претпријатија, додека правото на основање Совет на вработените
и учеството на претставници на работниците во Управниот одбор
на претпријатието е укинато.
    Во врска со донесувањето на ЗЈП потребно е да се посочи на два мо-
менти кои се важни од гледна точка на правата на работниците. Прво,
со донесувањето на овој закон беа извршени измени во законското
регулирање на правото на штрајк на вработените во јавните прет-
пријатија и, второ, со него беше регулирано правото на работниците
на учество во управувањето со јавните претпријатија.
    Што се однесува на регулирањето на правото на штрајк, до донесу-
вањето на ЗЈП од 1996 година, правата и обврските на работниците во
однос на правото на штрајк беа регулирани со Законот за штрајк од
1991 година. 3 Споредбата помеѓу овие закони покажува промени во
поглед на процедурата за започнување и во поглед на одвивањето на
штрајкот.
    Започнувањето на штрајк во јавно претпријатие од 1996 година
стана покомплицирано во однос на претходната состојба. Според За-
конот за штрајк од 1991 година, штрајкот се најавува пред надлежниот
1.  Закон за јавните претпријатија, Сл. весник на РМ, 38/96.
2.  Закони за изменување и дополнување на Законот за јавните претпријатија, Сл. весник
на РМ – 6/02, 40/03, 49/06, 22/07 и 83/09.
3.  Закон за штрајкот, Сл. лист на СФРЈ, 23/91.
162
орган најдоцна 10 дена пред неговиот почеток (чл. 8, ЗШ). Наспроти
тоа, пропишаната процедура од 1996 година е следната: прво, најдоцна
7 дена пред денот кога имаат намера да најават штрајк, синдикатот,
односно работниците кои го користат правото на штрајк, доставуваат
писмено предупредување во кое ќе известат дека имаат намера да
организираат штрајк. Потоа, тече рок од 15 дена во кој страните се
обидуваат да изнајдат решение по што, ако нема позитивен исход на
преговорите, синдикатот или штрајкувачкиот одбор може да донесе
одлука за стапување во штрајк, која се должни да ја достават до дирек-
торот на јавното претпријатие најмалку 7 дена пред отпочнувањето на
штрајкот (чл. 32, ЗЈП).
   Новост во однос на Законот за штрајк од 1991 година е и наведу-
вањето на местото, часот и траењето на штрајкот во одлуката за ста-
пување во штрајк (чл. 32, ЗЈП), а новина се и одредбите од членовите
34, 35 и 36. Согласно член 34, за повреда на работната дисциплина ќе
се смета различното започнување и запирање на работењето за од-
делни категории вработени, како и сукцесивното распоредување на
запирањето или сменувањето на различни групи на вработени или
делови од претпријатието. Исто така, им се забранува на учесниците
во штрајкот да ги спречуваат да работат оние работници што соглас-
но овој и друг закон не можат да учествуваат, односно не сакаат да
учествуваат во штрајкот. Членот 35 пропишува дека носителите на
раководни функции и лицата од кои зависи техничко-технолошкиот
процес и се од незаменливо значење за одвивање на дејноста на прет-
пријатието не можат да учествуваат во штрајк, а согласно член 36, ако
вработените спротивно на овој закон ги запоседнале и се задржуваат
во објектите и административните простории на јавното претприја-
тие, директорот на јавното претпријатие е должен да преземе мерки
заради нивно отстранување.
   Во однос на правото на работниците на учество во управувањето,
Законот за јавните претпријатија утврдува дека основачот на јавното
претпријатие по предлог на Советот на вработените, а до неговото
формирање, по предлог на мнозинскиот синдикат во јавното прет-
пријатие, именува и разрешува претставници на вработените, чиј
број изнесува 1/3 од членовите на Управниот одбор на претприја-
тието (чл. 17). Ова претставува поповолна регулатива споредено со
регулирањето на ова право во Законот за трговските претпријатија од
1996 година, но сепак не може да се каже дека го достигнува нивото
согласно на уставната одредба дека сопственоста и трудот се основа
за управување и учество во одлучувањето (чл. 58, Устав на Република
Македонија).
                                                                  163
   Што донесоа измените и дополнувањата на Законот за јавните
претпријатија?
   Првото менување на ЗЈП, од 2002 година, не ги засега правата на
работниците што се уредени со овој закон, додека дополнувањето на
законот од 2003 година содржи само една одредба. Со неа, согласно
амандманите на Уставот од 2001 година, се утврдува дека при врабо-
тувањето во јавните претпријатија ќе се применува начелото на соод-
ветна и правична застапеност на граѓаните кои припаѓаат на сите зае-
дници без да се нарушат критериумите на стручност и компетентност.
  Сеопфатни промени кои ги засегаат и правата од работен однос на-
станаа со донесувањето на промените од април 2006 година донесува.
Имено, со нив е укинато правото на работниците да формираат сове-
ти на вработените и да одредуваат свои претставници во Управниот
одбор на јавното претпријатие (чл. 18 и 26, ЗИДЗЈП/06).
   Промените од 2007 и 2009 година не содржат одредби кои се одне-
суваат на правата од работен однос.
164
                             ЗАКОН ЗА СТЕЧАЈ
    Од почетокот на транзицијата, донесени се два закони со кои се ре-
гулира стечајот. Првиот Закон за стечај беше донесен во 1997 година. 1
Тој дојде на местото на Законот за присилно порамнување, стечај и
ликвидација од 1989 година, 2 а додека беше на сила претрпе три изме-
ни и дополнувања, во 2000, 2002 и 2004 година. 3 Во 2006 година беше
донесен нов Закон за стечај, 4 кој до денес има претрпено две измени
и дополнувања, во 2006 и 2007 година, 5 но тие не содржат промени во
одредбите што се однесуваат на правата од работен однос.
    Cо овој закон се уредуваат целите и условите за отворање на сте-
чајната постапка, органите на стечајната постапка, управувањето и
располагањето со имотот што влегува во стечајната маса, намиру-
вањето на побарувањата на доверителите во стечајната постапка,
правните последици од отворањето на стечајната постапка, планот
за реорганизација, личното управување, ослободувањето од другите
обврски, посебните видови стечајни постапки за поединци со статус
на трговец, стечајни постапки со странски елемент и други прашања
во врска со стечајот.
    Иако како доверители во стечајната постапка се јавуваат и работ-
ниците, во оваа анализа нема да бидат анализирани правата кои тие ги
уживаат во својство на доверители, туку само правата од работен однос.
    Измените и дополнувањата на ЗС, како и новите законски ре-
шенија што беа донесени од почетокот на транзицијата до денес,
предизвикаа определени намалувања на правата на работниците
чие претпријатие оди во стечај. Имено, на вработените веднаш им
престанува работниот однос штом не е донесен план за реоргани-
зација, тие повеќе не можат да имаат свој претставник во одборот
на доверители и им се укина можноста од решавање на прашањата
1.  Закон за стечај, Сл. весник на РМ, 55/97.
2.  Закон за присилно порамнување, стечај и ликвидација, Сл. лист на СФРЈ, 84/89.
3.  Закони за изменување и дополнување на Законот за стечај, Сл. весник на РМ, 53/2000,
37/02 и 17/04.
4.  Закон за стечај, Сл. весник на РМ, 34/06.
5.  Закони за изменување и дополнување на Законот за стечај, Сл. весник на РМ, 126/06
и 84/07.
                                                                                  165
поврзани со престанок на работниот однос со меѓусебно спого-
дување со стечајниот управник или преку посебна комисија. На
работниците им беше укинато правото на жалба по престанок на
договорот за вработување. Покрај тоа, предвидено е придонеси-
те од плата за пензиско и инвалидско осигурување за времето до
отворањето на стечајната постапка да се пресметуваат на најнис-
ката основица за плаќање придонеси и нема да бидат исплатени во
согласност со склучените договори за работа.
   Како позитивна промена може да се истакне давањето на прио-
ритет при вработувањето на поранешните вработени доколку кај
должникот се јави потреба од вработување работници.
     1. Измените и дополнувањата на ЗС од 1997 година
   Првата измена и дополнување на ЗС од 1997 година беше напра-
вена во 2000 година. Таа донесе неколку измени кои беа поврзани со
остварувањето на права од работен однос.
   Со измените од 2000 година беше променет став 1 од членот 131
од ЗС од 1997 година. Тој сега гласи: „Кога е предложен план за ре-
организација, стечајниот управник е должен да предложи социјален
план за ублажување на негативните последици од престанокот на
работниот однос на работниците, во кој план особено ќе бидат раз-
работени критериумите и условите за престанок на работниот однос
со отказ“ (чл. 32, ЗИДЗС/2000). Со новата формулација на овој став
изостанаа зборовите на крајот од овој став а со кои се налагаше при-
мена на одредбите од Законот за работни односи и колективните дого-
вори кои што соодветно се применуваат со планот за реорганизација.
Покрај тоа, со овие измени се укина можноста, прашањата поврзани
со престанокот на работниот однос на работниците поради планот за
реорганизација, претставниците на работниците и стечајниот управ-
ник да ги решат со меѓусебно спогодување или преку комисија за
усогласување на интересите. Укината е и можноста стечајниот управ-
ник и претставниците на работниците, пред да започне постапката
за меѓусебно спогодување на интересите, до Заводот за вработување
да поднесат заедничко барање за решавање на вработување на ра-
ботниците на кои ќе им престане работниот однос“ (чл. 32). Со изме-
ните од 2000 година, донесена е и нова одредба кај членот 131 од ЗС
од 1997 година според која на вработените им престанува работниот
однос кога не се спроведува план за реорганизација согласно со став 1
166
од овој член од денот кога доверителите на извештајното рочиште ќе
се изјаснат дека нема да предложат план за реорганизација (чл. 32).
   Понатаму, се скрати предвидениот рок во кој стечајниот управник
и претставниците на работниците може меѓусебно да се спогодат и
да ги усогласат интересите за социјалниот план, од три недели на се-
дум дена од почетокот на преговорите или од денот на поднесување на
писменото барање за преговори (чл. 33).
   Со измените од 2000 година прецизирано е и дека социјалниот план
што е одобрен по отворањето на стечајната постапка мора да обезбеди
едно од правата кои произлегуваат од работниот однос со тоа што при
остварувањето на правото на еднократен надомест во вид на испратни-
на не може да изнесува помалку од две месечни плати, а овој надомест
паѓа на товар на стечајната маса (чл. 34). Претходно, ова се однесуваше
само на утврдениот социјален план. Покрај ова, се укина можноста, за
намирување на побарувањата што произлегуваат од утврдениот со-
цијален план, да може да се употреби најмногу една третина од имотот
што влегува во стечајната маса што бил достапен за распределба меѓу
доверителите во стечајната постапка, во случај кога по отворањето на
стечајната постапка нема да се донесе стечаен план, односно кога нема
да се утврдат никакви економски, технолошки, структурални или дру-
ги промени насочени кон одржување на должниковиот деловен пот-
фат или на некој негов дел (чл. 34). Се укина и одредбата која предви-
дуваше дека веднаш штом во имотот што влегува во стечајната маса
ќе бидат собрани и достапни соодветни парични средства, стечајниот
управник со претходна согласност на стечајниот суд ќе изврши аван-
сни исплати на побарувањата од социјалниот план (чл. 34).
   Понатаму, содржината на членот 134 од ЗС потполно се промени.
Согласно измената, овој член сега пропишува дека за времето додека
се спроведува стечајниот план за вработените, кај стечајниот должник
се плаќаат придонеси само за здравствено, пензиско и инвалидско оси-
г
­ урување, како и персонален данок од доход намален за 50% (чл. 35).
Пред измената, членот 134 регулираше сосема друга проблематика.
Имено, со него се регулираше можноста за отповикување на социјал-
ниот план кој бил поднесен пред отворање на стечајната постапка од
страна на стечајниот управник или од страна на претставниците на
работниците, како и определени користи кои се примени од работни-
ците врз основа на нивното побарување според отповиканиот соција-
лен план пред отворањето на стечајната постапка (чл. 134, ЗС/97). Со
оваа измена, на претставниците на работниците им се укинува мож-
носта за отповикување на социјалниот план кој бил поднесен пред
отворање на стечајната постапка.
                                                                     167
   Со измените од 2000 година се укина и членот 138 од ЗС од 1997 го-
дина. Во него беше предвидено да се применуваат одредбите од член
135 до член 137 (одредби во кои беше регулирано усогласувањето на
интересите и заштитата при отпуштањето од работа, судските реше-
нија што се однесуваат на заштитата од отпуштање од работа и туж-
бите поднесени од страна на вработен), без разлика дали економските,
технолошките, структуралните и другите слични промени, како и
усогласувањето на интересите или барањето за донесување социјален
план без спроведување на претходните постапки се преземени дури
по продажбата на должниковото претпријатие или дури по продаж-
бата на некој негов дел. Во ваков случај, како странка во постапката
беше предвидено да се појави купувачот на должниковото претприја-
тие или купувачот на делот од претпријатието (чл. 38).
   Втората измена и дополнување на ЗС од 1997 година не донесе
измени и дополнувања кои се поврзани со остварување на права од
работен однос, а со третата измена и дополнување, од 2004 година,
дојде до следните промени во поглед на правата од работен однос.
Најпрво, измената пропиша дека во одборот на доверители задолжи-
телно треба да биде застапен и претставник на вработените лица кај
должникот, освен кога тие како стечајни доверители учествуваат само
со безначајни побарувања (чл. 4, ЗИДЗС/04). Претходно, претставни-
кот на вработените лица кај должникот не мораше задолжително да
учествува во одборот на доверители.
   Потоа, со измените од 2004 се предвиде дека по намирување на тро-
шоците на стечајната постапка, од стечајната маса ќе се намируваат
неплатените придонеси од плата за пензиско и инвалидско осигуру-
вање за времето до отворањето на стечајната постапка, пресметани
на најниската основица за плаќање придонеси (чл. 8). Со оваа измена
иако се предвиде обврска придонесите да бидат платени, тие се прес-
метуваат на најниската основица за плаќање придонеси, занемару-
вајќи ги склучените договори за работа.
   Што се однесува до намирувањето на доверителите на стечајната
маса, од 2004 година е предвидено дека по намирувањето на трошоци-
те на стечајната постапка, ќе се намируваат и неплатените придонеси
од плата за пензиско и инвалидско осигурување за времето до отво-
рањето на стечајната постапка, пресметани на најниската основица за
плаќање придонеси (чл. 16).
168
       2. Промени во законската регулатива настанати
             со донесувањето на ЗС од 2006 година
   Со донесувањето на ЗС во март 2006 година дојде до следните про-
мени во поглед на правата на работниците од работен однос.
   Значително се проширени овластувањата на стечајниот управник,
при што едно од новите овластувања на стечајниот управник е да вра-
ботува лица со одобрение на стечајниот судија и да врши контрола на
нивната работа (чл. 34, ЗС/06).
   Понатаму, по само двегодишно важење, од законските одредби беше
отстранета одредбата за задолжително вклучување на претставник
на вработените лица кај должникот во одборот на доверителите, кој
одбор сега го формира стечајниот судија, наспроти претходно, кога го
формираше стечајниот совет (чл. 38).
   Со новиот закон се воведоа и побарувања на стечајните доверители
од повисок исплатен ред, а во однос на кои се рангираат стечајните
доверители. Согласно ова, во побарувања од повисок исплатен ред
спаѓаат нето плати, придонеси од плата за пензиско и инвалидско
осигурување и надоместоци за периодот од последните три месеца
пред отворањето на стечајната постапка; обештетување за повредите
при работа кои што работникот ги претрпел кај должникот, како и за
професионални заболувања и неисплатени надоместоци на платите за
времетраењето на неискористениот редовен годишен одмор за теков-
ната календарска година (чл. 117).
   Во ЗС од 2006 година изостана предвидениот отказен рок во кој
стечајниот управник треба да ги извести работниците дека работниот
однос ќе им престане. Покрај ова, изостана и обврската на стечајниот
управник да ги извести работниците најмалку еден месец пред да
им престане работниот однос. Исто така, согласно ЗС од 2006 годи-
на, стечајниот управник донесува решение со кое констатира дека
договорот за вработување на работникот престанал, а против ова
решение не е доз­ олена жалба (чл. 166, ЗС/06). Претходно, согласно
                 в
ЗС од 1997 година, работникот имаше право на приговор до сте-
чајниот управник против отказот за престанок на работниот однос,
како и право да поведе спор пред надлежниот суд, при што соодветно
се применуваа одредбите од Законот за работните односи за преста-
нокот на работниот однос со отказ поради економски, технолошки,
структурални или слични промени, како и за заштитата на правата
на работниците (чл. 122, ЗС/97). Во ЗС од 2006 година се воведува
обврска за стечајниот управник за доставување на примерок од реше-
нието за престанок на работниот однос на работниците на кои им бил
                                                                 169
даден отказ, до надлежната служба за посредување при вработување
на чие подрачје се наоѓа стечајниот должник, во рок од три дена од
денот на донесување на решението, а заради остварување на правата
на работникот (чл. 166, ЗС/06). ЗС од 2006 подетално го утврдува на-
чинот на кој ќе се склучуваат нови договори за вработување во време
на стечајна постапка, при што стечајниот управник може, по прет-
ходно добиена писмена согласност од стечајниот судија, да склучува
нови договори за вработување на определено време за завршување на
започнатите работи и за отстранување на можните штети. Ако има
потреба од склучување нови договори, приоритет ќе имаат поранеш-
ните работници кои биле вработени кај должникот (чл. 166).
   Со ЗС од 2006 година се промени начинот на кој се известуваат
претставниците на вработените во врска со свикувањето на собра-
нието за расправа и за гласање по предложениот план за реоргани-
зација (претходно „рочиште за расправање и гласање“). Додека прет-
ходно претставниците на вработените добиваа лични известувања
(покани), а заедно со поканата им беше доставувано и резиме на
основната содржина на планот за реорганизација, со можност да им
биде доставен и примерок од планот за реорганизација, доколку по-
бараат (чл. 246, ЗС/97), сега претставниците на вработените ќе бидат
известени за одржувањето на собранието преку негово јавно објаву-
вање во еден од три дневни весници со најголем тираж кои што се
дистрибуираат на територијата на Република Македонија и преку ис-
такнување на огласна табла во судот и кај должникот (чл. 228, ЗС/06).
   Во делот што регулира меѓународна надлежност на суд, ЗС од 2006
година воведе член кој пропиша дека за дејството на стечајната по-
стапка врз договорите за работа на вработените, исклучиво е меро-
давно стечајното право на државата кое е меродавно за договорите
за работа (чл. 324). Исто така, во делот кој се однесува на признавање
по отворање на стечајната постапка во Република Македонија, ЗС од
2006 година предвиде отворање на посебна стечајна постапка во РМ
од страна на судот, а по предлог на надлежниот фонд за здравствено
осигурување и надлежните фондови за пензиско и инвалидско осигу-
рување, за побарувања кои, според закон, задолжително се издвојуваат
од приходот, односно од платата, како и по предлог на вработените
кај стечајниот должник со постојано место на работење во Република
Македонија. Исклучок од ова ќе има доколку судот оцени дека отво-
рањето на оваа постапка, со оглед на големината на побарувањата на
погоре спомнатите доверители, би било економски неоправдано, а
заради остварување што порамномерно и поцелосно намирување на
доверителите на меѓународно ниво (чл. 345).
170
        ЗАКОН ЗА МАТЕРИЈАЛНО ОБЕЗБЕДУВАЊЕ
              НА НЕВРАБОТЕНИТЕ ЛИЦА ПОРАДИ
     ПРИВАТИЗАЦИЈАТА НА ПРЕТПРИЈАТИЈАТА СО
      ДОМИНАНТНА СОПСТВЕНОСТ НА ДРЖАВАТА
          ВО ПЕРИОДОТ ОД 2000 ДО 2004 ГОДИНА
     Овој мошне краток и ad hoc донесен закон, чие целосно име е
 невообичаено долго и гласи: Закон за материјално обезбедување на
 невработените лица поради приватизацијата на претпријатијата
 со доминантна сопственост на државата во периодот од 2000 до
 2004 година, а популарно наречен „Закон за стечајците“ (2008), 1 беше
 наменски донесен, по речиси едногодишно протестирање на дел од
 овие луѓе кои, всушност, беа и вистинските жртви на неуспешната
 транзиција. 2 Се работи за посебен закон (lex specialis) со којшто се до-
 градува регулативата од општиот закон за оваа материја – а тоа е Зако-
 нот за вработување и осигурување во случај на невработеност (1997). 3
     За да се стекне со статусот „невработено лице“ во смисла на овој
 нов Закон, на коешто потоа би му следувало месечен паричен надоме-
 сток во висина од 34% од просечно исплатената месечна нето-плата по
 работник во Републиката за претходната година (чл. 4, т.н. ЗС) – што е
 околу 5.000-6.000 денари, лицето треба да ги исполнува следниве усло-
 ви, и тоа кумулативно – што значи сите заедно:
 1.  Сл. весник на РМ, 87/08. Законот содржи, сè на сè, десет члена.
 2.  По неговото влегување во сила, овој Закон, поради пререстриктивните услови и ди-
 скриминацијата кои ги воведе (имено, од околу 5.000 – 6.000 лица во иста ваква положба
– за коишто, патем речено, имаше обезбедено парични средства со ребалансот на Буџетот
 на РМ за 2008 година, со него беа опфатени само околу 2.000!?) – тој беше оспорен пред
 Уставниот суд на РМ, преку рекордни девет различни претставки, од страна на повеќе
 лица-иницијатори, меѓу кои беа и дел од авторите на овој труд – Апасиев и Савески.
 Уставниот суд прво реши да поведе постапка (в. Решение на УС, у.бр. 155/2008-0-0 од
 20.XI.2008), но по неколку месеци се предомисли и истата беше запрена со штуро и
 правно неиздржано образложение (Решение на УС, у.бр. 155/2008 од 14.I.2009). Притоа,
 Судот на авторот на овој текст, и покрај писменото барање, не му овозможи увид во
 списите на предметот, поточно во добиениот владин одговор – што, пак, е спротивно на
 Деловникот за работа на Уставниот суд (1992).
 3.  Сл. весник на РМ – 37/97, 25/2000, 101/2000, 50/01, 25/03, 37/04, 4/05, 50/06, 29/07,
 102/08 и 161/08.
                                                                                     171
    1) да му престанал работниот однос во претпријатие 4 со доминант-
на сопственост на државата; 5
    2) престанокот на работниот однос да бил по основ на стечај, лик-
видација или технолошки вишок;
    3) на денот на престанокот на работниот однос да имал најмалку
25 години стаж на осигурување;
    4) работниот однос да му престанал заклучно со 31 декември
2004 год.;
    5) да остварил право на паричен надоместок по 7 април 2000;
    6) по остварувањето на правото на паричен надоместок да не бил
вработен на неопределено време, односно да не му престанал работ-
ниот однос по негова волја и вина (овие наведени шест услови се ре-
гулирани во чл. 2);
    7) да не примил испратнина поголема од 12 месечни плати во виси-
на над просечната исплатена месечна нето плата во Р. Македонија во
дадениот период (чл. 3);
    8) да поднесе барање до Агенцијата за вработување каде што е еви-
дентирано; и
    9) барањето да го поднесе во рок од 30 дена од денот на влегувањето
во сила на овој закон (последниве два услова се регулирани во чл. 6). 6
4.  Терминот „претпријатие“ е надминат и веќе не се користи во нашето трговско ста-
тусно право.
5.  АВРМ ја испитувала структурата на вкупно 1.080 претпријатија – и, од нив, само
во 167 се утврдила доминантна државна сопственост!? Извор: Известување по повод
поднесено Барање за слободен пристап до информации од јавен карактер од страна на
Асоцијацијата „Магна Карта“ (12.III.2010).
6.  Согласно горенаведените строги и таксативни одредби, стручните служби на Цен-
трите за вработување при АВРМ, во 2008, постапувале по вкупно 9.987 барања за оства-
рување право на материјално обезбедување во вид на паричен надоместок. Донесени
се вкупно 9.677 првостепени решенија, од кои само 22% или 2.129 се позитивни, а оста-
натите 78% или 7.548 – негативни!? Пред Министерот за труд, како второстепен орган,
обжалени се вкупно 2.332 решенија – од коишто 758 се потврдени, а останатите сè уште
се во постапка – што значи, досега, ниту едно решение не е поништено, односно ниту
една жалба не е усвоена!? Агенцијата сè уште немаше постапувано по околу 350 барања,
од 30 претпријатија – од причини што, сè уште не бил добиен список за нивната сопстве-
ничка структура!? Во ситуацијава симптоматично е тоа што на авторот, и по неколку ур-
генции, не му беше овозможен целосен пристап до бараните информации за потребите
на ова истражување – што е спотивно на Законот за слободен пристап до информации
од јавен карактер (2006). Имено, од Барањето во пет точки (4.II.2010), АВРМ одговори
само на една и тоа делумно. Но, притоа, зачудува тоа што податоците кои ни беа доставе-
ни не кореспондираа со официјалните кои ги изнесовме претходно (!?): па така, според
нив, во Центрите за вработување биле поднесени 10.252 барања; од нив 4.115 биле од
претпријатија со доминантна државна сопственост, а 6.147 од приватни претпријатија;
АВРМ донела вкупно 2.384 позитивни решенија; пред МТСП биле обжалени 2.383 реше-
нија, од кои само 40 се вратени на повторно разгледување, а сите останати решенија се
потврдени!? Спореди: Извештај за работата на АВРМ за 2008 година (стр. 84) – http://
www.avrm.gov.mk/WBStorage/Files/2008.pdf (пристап: 11.III.2010).
172
                ЗАКОН ЗА СОЦИЈАЛНА ЗАШТИТА
    Од независноста на Република Македонија донесени се два закони
за социјална заштита. Првиот закон е донесен во 1997 година 1 и има
претрпено 7 измени и дополнувања, 2 а вториот е донесен во 2009 годи-
на. 3 Со овие закони се регулира правото на социјална заштита на гра-
ѓаните и се пропишуваат условите за нејзино остварување. При тоа,
државата го воспоставува системот, го овозможува неговото функ-
ционирање и обезбедува услови за вршење на социјално заштитната
дејност.
    Иако материјата која е регулирана со овие закони директно не се
однесува на работничката проблематика, одредени прашања кои се
регулирани со нив ги засегаат и работничките права. Такви прашања
се доведувањето во врска на примањето социјална парична помош со
однесувањето на пазарот на труд, работното ангажирање на корис-
ниците на социјална парична помош и одредбите со кои се регулира
надоместокот на плата за скратено работно време поради нега на хен-
дикепирано дете.
    Најкрупната промена на одредбите на ЗСЗ што директно се одне-
суваат на работничките права претставува условувањето на апли-
цирањето за социјална парична помош со одредено („послушно“)
однесување на пазарот на труд. Покрај тоа, со промените кај оваа
регулатива е воведено работното ангажирање на корисниците на
социјална парична помош, а дојде и до одредено, но не и занемарли-
во, намалување на висината на надоместокот на плата за скратено
работно време поради нега на хендикепирано дете.
    До пропишување на однесувањето на потенцијалниот примател
на социјална парична помош на пазарот на труд дојде со измената
и дополнувањето од 2007 година. Со оваа измена, меѓу другото, беа
пропишани четири непожелни однесувања, кои дисквалификуваат
во поглед на примањето на социјална парична помош. Во однос на
1.  Закон за социјалната заштита, Сл. весник на РМ, 50/97.
2.  Измени и дополнувања на Законот за социјална заштита, Сл. весник на РМ, 16/2000,
17/03, 65/04, 62/05, 111/05, 40/07, 98/08 и 161/08.
3.  Закон за социјалната заштита, Сл. весник на РМ, 79/09.
                                                                               173
престанокот на работниот однос е пропишано дека на потенцијалниот
примател на социјална парична помош работниот однос не смее да му
престанал ниту по негова вина ниту по негово барање, додека во по-
глед на неговото однесување како невработено лице е пропишано дека
потенцијалниот примател не смее ниту да одбие понуда за вработу-
вање, која одговара на степенот на неговата стручна подготовка, ниту
да одбие обука, преквалификација или доквалификација заради вра-
ботување. Ако постапи спротивно, не може да аплицира за социјална
парична помош во следните шест месеци (нов член 29-ж, ЗИДЗСЗ/07).
На ваков начин, работникот чија материјална ситуација е доволно
лоша за тој да биде потенцијален кандидат за примање на социјална
парична помош се доведува во значително понеповолна состојба во
однос на работодавецот, особено поради тоа што мора да внимава
да не добие отказ „по своја вина“, бидејќи основите за тоа, како што
видовме кај анализата на Законот за работни односи, се доста бројни.
   Во 2007 година е воведено и работно ангажирање за извршување
на јавни работи, сезонски работи и други повремени работи на
корисниците на социјална парична помош. Така, тие можат да бидат
работно ангажирани за извршување на јавни работи до пет дена во
месецот, како и за извршување на сезонски работи и други повремени
работи од страна на градоначалникот на единицата на локалната само-
управа, јавните претпријатија и јавните установи. Од ова ангажирање
се изземени само корисниците на социјална парична помош кои се пен-
зионери, лица неспособни за работа поради старост, инвалидност или
болест, лица во работен однос, ученици и студенти. При работно анга-
жирање до пет дена во месецот, на корисниците на социјална парична
помош не им престанува правото на социјална парична помош, а при
работно ангажирање за сезонски и други работи, ова право им мирува
за времето на работното ангажирање, со тоа што по престанувањето
на работното ангажирање користењето на правото на социјална по-
мош продолжува. Важна одредба е и таа дека во случај корисникот на
социјална парична помош неоправдано да одбие работното ангажи-
рање, тогаш правото на социјална помош му престанува и тоа не може
да се оствари во наредните 12 месеца (нов член 29-ѕ, ЗИДЗСЗ/07).
   Со донесувањето на новиот ЗСЗ од 2009 година, дојде до промени и
кај работното ангажирање на примателите на социјална парична по-
мош. Се работи за промени кои се поволни од гледна точка на прима-
телите на социјална парична помош. Прво, од работното ангажирање
се изземени и жените за време на бременоста и младите мајки до 9
месеци на породилното отсуство. Второ, воведена е можноста органи-
заторот на работата да ги осигура лицата кои се работно ангажирани
174
по основа на инвалидност и телесно оштетување, за повреда на работа
или професионална болест. И, трето, воведена е и обврската органи-
заторот на работата на ангажираните лица да им обезбеди надоме-
сток за покривање на трошоците за храна и превоз до и од местото на
вршење на работата, до износ од 15% од просечната плата исплатена
во Република Македонија за претходната година, а за ангажирање над
пет дена и надоместок за ангажирањето, по потреба и во зависност од
работното ангажирање (чл. 55, ЗСЗ/09).
   Што се однесува до одредбите кои се однесуваат на надоместокот
на плата за скратено работно време поради нега на хендикепира-
но дете, ЗСЗ (1997) пропишуваше дека висината на овој надоместок
треба да изнесува 30% од просечната плата, а придонесите и други-
те обврски да се пресметуваат и наплатуваат во висина од 50% од
основицата предвидена со Законот за пензиското и инвалидското
осигурување (чл. 33, ЗСЗ/97). Согласно одредбите на новиот закон,
висината на надоместокот на плата е утврдена на сума од 4.800 денари,
усогласена со порастот на трошоците на живот за претходната година,
објавени од Државниот завод за статистика, во јануари за тековната
година. За придонесите и другите обврски, пак, предвидено е тие да
се пресметуваат и наплатуваат согласно со Законот за пензиското и
инвалидското осигурување, а социјалните придонеси да се пресме-
туваат и плаќаат согласно со Законот за придонеси од задолжително
социјално осигурување (чл. 82, ЗСЗ/09).
                                                                 175
                ЗАКОН ЗА ИСПЛАТА НА ПЛАТИТЕ
                  ВО РЕПУБЛИКА МАКЕДОНИЈА
    Од почетокот на транзицијата, во Република Македонија се донесе-
ни дури четири закони со кои се регулира исплатата на платите. Тоа
се: Законот за исплата на личните доходи и други лични примања во
Републиката (1991), 1 Законот за исплата на платите и други надоме-
стоци и дивиденди во Републиката (1992), 2 кој претрпе две измени и
дополнување, двете во 1992 година, 3 Законот за исплата на платите
и пензиите во Република Македонија (1993) 4 и Законот за исплата на
платите во Република Македонија (1994). 5 Последниот закон досега
има претрпено девет измени и дополнувања, во 1995, 1997, 2001, 2002,
2005, 2007, 2008 и 2009. 6 Со овој закон се уредува исплатата на нето
платите (подоцна бруто платите, со воведувањето на концептот „бру-
то плата“) и одделни надоместоци кај работодавачите со седиште во
Република Македонија.
    Најголемото намалување на работничките права во оваа сфера
претставува укинувањето на загарантираната со закон минимална
нето плата. Променет е и начинот на пресметка на минималната
просечна нето плата под која работодавачот не може да исплати, кој
на работодавачите им овозможи да пресметаат и исплатат пониски
просечни месечни нето плати на работниците. Исто така, намалени
се и максималните износи што може да бидат исплатени за регрес
на годишен одмор и за отпремнина при заминување во пензија.
Освен во случајот со долната граница на платата по работник која
претставува основица за пресметување на даноците и придонесите
1.  Закон за исплата на личните доходи и други лични примања во Републиката, Сл. весник
на СРМ, 2/91.
2.  Закон за исплата на платите и други надоместоци и дивиденди во Република-
та, Сл. весник на РМ, 26/92.
3.  Закони за измена и дополнување на Законот за исплата на платите и други надоместо-
ци и дивиденди во Републиката, Сл. весник на РМ, 46/92 и 59/92.
4.  Закон за исплата на платите и пензиите во Република Македонија, Сл. весник на
РМ, 78/93.
5.  Закон за исплата на платите во Република Македонија, Сл. весник на РМ, 70/94.
6.  Закони за изменување и дополнување на Законот за исплата на платите во Република
Македонија, Сл. весник на РМ, 62/95, 33/97, 50/01, 26/02, 46/02, 37/05, 121/07, 161/08, 92/09.
176
од плата, одредбите на овој закон престанаа да важат за работода-
вачите кои повеќе од 51% се во приватна сопственост. Со измените
исто така се предвиде овој закон да не ја регулира исплатата на пла-
тите на пратениците и другите избрани лица. Од ретките позитив-
ни измени, се предвиде исплата на платите исклучиво во парични
средства.
           1. Опсег на важење на законските одредби
   Додека со Законот од 1992 година беше предвидено тој да се
применува на сите правни лица со седиште во Република Македо-
нија (чл. 1, ЗИПДНД/92), со Законот од 1993 година се пропиша дека
неговите одредби нема да се однесуваат на правните лица во при-
ватна сопственост. Со еден исклучок, имено дека и за нив ќе важи
одредбата од законот која ја регулира платата по работник која прет-
ставува основица за пресметување на даноците и придонесите од
плата (чл. 1, ЗИППРМ/93). Следната година се изврши прецизирање
на тоа што се подразбира под правно лице во приватна сопственост.
Така, со ЗИПРМ (1994) е пропишано дека одредбите од овој закон нема
да се однесуваат на правните лица кај кои повеќе од 70% од средства-
та се во приватна сопственост. При тоа, исклучокот од претходниот
закон беше задржан (чл. 1, ЗИПРМ/94). Последната промена во врска
со оваа материја е направена со измената на ЗИПРМ (1994) од април
2002 година. Со неа е пропишано дека, одредбите од овој закон, освен
одредбата со која се регулира платата по работник која претставува
основица за пресметување на даноците и придонесите од плата, нема
да се однесуваат на работодавците кај кои повеќе од 51% од средствата
се во приватна сопственост (чл. 1, ЗИДЗИПРМ/апр.02). На ваков на-
чин, на работодавците во приватен сектор им се даде можност самите
да го утврдуваат максималното можно ниво до кое ќе ги исплатат пла-
тите на работниците.
                2. Пресметка и исплата на плати
   Законот за исплата на платите и други надоместоци и диви-
денди во Републиката, донесен во април 1992 година, споредено со
ЗИЛДДЛПР (1991), донесе определени промени во однос на начинот
на пресметката и исплатата на нето платите што им се исплаќаат
на работниците за периодот предвиден со законот, односно беше
                                                                  177
предвидено тој да се применува до 31 декември 1992 година. Една од
тие разлики беше разликата во пресметката на максимално дозволе-
ната висина до која се исплаќаат платите во дејностите прецизи-
рани со закон. Согласно ЗИПДНД (1992), правното лице што врши
дејност распоредена во дејностите: производство на нафтени дерива-
ти, воздушен сообраќај, ПТТ услуги, надворешна трговија, трговија
на мало со нафтени деривати, трговија на големо со нафтени деривати,
туристичко посредување, банкарство и осигурување на имоти и лица
и правното лице што врши дејност регистрирано како претприја-
тие, може да ги исплатува нето платите за месец април 1992 година
најмногу во висина на просечно исплатената нето плата по работник
во месец март 1992 година зголемена за 25% (чл. 4, ЗИПДНД/92).
ЗИЛДДЛПР (1991) различно го имаше пропишано начинот на утврду-
вање на максималниот износ што претпријатието може да го исплати
на работниците. Имено, правното лице од горе-наведените дејности
може да ги исплати месечните аконтации на чистите лични доходи
по работник најмногу до правото утврдено во закон 7 за периодот
септември-ноември 1990 година, зголемен најмногу до 90% од растот
на исплатените чисти лични доходи по работник во стопанството за
последниот месец за кој се објавени податоците од Републичкиот за-
вод за статистика во однос на просечниот месечен чист личен доход
по вработен во стопанството за периодот на септември-ноември 1990
година (чл. 1, ЗИЛДДЛПР/91).
    Во однос на ЗИЛДДЛПР (1991), ЗИПДНД (1992) дополнително го
регулира начинот на пресметката и исплатата на нето платите што
им се исплаќаат на работниците за периодот предвиден со закон. Име-
но, правното лице на кое се однесува овој закон ги исплатува нето
платите за април 1992 година и натаму најмногу во висина на просечно
исплатената нето плата по работник за март 1992 година зголемена за
30%, а за правните лица кои вршат дејност од областа на земјоделство-
то и градежништвото, зголемена за 35% (чл. 3, ЗИПДНД/92). Законот
од 1992 вклучи и одредби со кои се утврдуваат максималните износи
што правното лице може да ги исплати за нето плати, во случај докол-
ку не извршило исплата на нето платите за март 1992 година, заклучно
со 25 април 1992 година. Во овој случај, правното лице, нето платите
може да ги исплати најмногу до висината на просечно исплатената
нето плата по работник кај правното лице за февруари 1992 година
7.  Закон за исплата на личните доходи, средствата за непосредна заедничка потро-
шувачка и средствата за исхрана на работниците во текот на работата, Сл. лист на
СФРЈ, 37/90 и 84/90.
178
зголемена со просечната стапка на пораст на платите во стопанството
на Републиката за март 1992 година во однос на февруари 1992 година
и зголемена за 30% (чл. 3). Исто така, правното лице што не извршило
исплата на нето платите за февруари 1992 година или претходните
месеци, нето платите на работниците може да ги исплати најмногу до
висина на просечно исплатената нето плата по работник кај правното
лице за месецот за кој е извршена последна исплата, зголемена со про-
сечната стапка на пораст на платите во стопанството за месеците за
кои не е извршена исплатата и зголемена за 30% (чл. 3).
   Првата измена и дополнување на ЗИПДНД (1992), од јули истата
година, донесе неколку промени поврзани со исплатата на платите.
Прво, рокот на важење на одредбите од законот што се однесуваат на
начинот на пресметката и исплатата на нето платите, се ограничи до
јуни 1992 година (чл. 1, ЗИДЗИПДНДР/јули.92). Покрај ова, законот
од 1992 беше дополнет со две одредби. Според првото дополнување,
правните лица за кои се применуваат одредбите на овој закон, а вршат
дејност распоредена во областа од 01 до 11, како и правните лица
што вршат дејност во областа од 12 до 14 кои се регистрирани како
претпријатија (и во двата случаи согласно тогашната националната
класификација на дејностите), платите за јули 1992 година и натаму
ги исплатуваат најмногу во висина на просечната нето плата утврдена
согласно со овој закон и зголемена за 50% (чл. 2). Со оваа измена се по-
виши процентот до кој се зголемува износот на просечната нето плата
(претходно 30 и 35%), што може да се исплати од месец јули 1992 годи-
на па натаму. Второто дополнување предвиде правното лице што врши
дејност распоредена во гранките производство на нафтени деривати,
воздушен сообраќај, ПТТ услуги, надворешна трговија, трговија на
мало со нафтени деривати, трговија на големо со нафтени деривати,
туристичко посредување, банкарство и осигурување на имоти и лица
и правното лице што врши дејност распоредена во областите од 12 до
14 (согласно тогашната национална класификација на дејностите), ос-
вен правното лице кое е регистрирано како претпријатие, платите за
јули 1992 година и натаму да ги исплатува во висина на исплатената
просечна месечна плата по работник утврдена согласно овој закон и
усогласена со стапката на порастот на платите во стопанството за мај
1992 година во однос на просечната плата остварена во стопанството
за март 1992 година и зголемена за 50% (чл. 3, ЗИДЗИПДНДР/јули.92).
Со оваа промена исто така, се зголеми процентот до кој може да се зго-
лемат просечните нето плати што се исплаќаат за месец јули 1992 годи-
на, во однос на претходната предвидена стапка на зголемување (25%
(чл. 4, ЗИПДНД/92)) .
                                                                    179
    Втората измена на ЗИПДНД (1992), од октомври 1992 година, ги
укина сите одредби кои ја регулираа исплатата на платите и начинот
на пресметка, освен оние одредби кои предвидуваа задолжителна ис-
плата на платите во паричен износ, односно чек издаден од банка или
пошта, забраните за исплата на плати од дневен пазар, како и исплата
на плати и други надоместоци во бонови и натура и одредбите кои
ја регулираат забраната за исплата на дивиденда кога сопственичката
трансформација на претпријатието не е извршена согласно со Законот
за општествениот капитал 8 (чл. 1, ЗИЗИПДНДР/окт.92).
    Законот за исплата на платите и пензиите во Република Маке-
донија, донесен во декември 1993 година, предвиде нови начини за
пресметка и исплата на максимално дозволената нето плата која им
се исплаќа на работниците кои засноваат работен однос кај правните
лица кои се опфатени со овој закон (чл. 2, 3, 4, 5, 7, 8, 9 и 10). Карак-
теристично е што новиот начин на пресметка предвиде и стапка на
пораст на трошоците на живот и вклучување на процентни поени со
кои се намалува стапката на пораст на трошоците за живот.
    Законот за исплата на платите, од 1994 година, го промени и начи-
нот на пресметка за исплата на нето платите. Кај правните лица кои
вршат дејност распоредена во областа од 01 до 11, за месец јануари
1995 година, планираната стапка на пораст на трошоците на живот
во тековниот месец во однос на претходниот месец се намалува за
0,5 процентни поени, односно до остварената стапка на пораст докол-
ку таа е еднаква или е под планираната стапка на пораст на трошоците
на живот, наспроти претходната стапка на пораст, која, според зако-
нот од 1993 година, за месец јануари 1994 година, се намалуваше за
1,5 процентни поени (чл. 3). И промената кај правните лица кои вршат
дејност во областа од 12 до 14, (со исклучок на правните лица кои се
регистрирани како претпријатие), исто како и погорната, се однесува-
ше на висината на процентните поени со кои се намалува планираната
стапка на пораст на трошоците на живот, при што таа сега изнесува
1 процентен поен, доколку е еднаква или е под планираната стапка
на пораст на трошоците на живот (за месец јануари 1995 година),
наспроти онаа утврдена во законот од 1993, која беше 2,5 процентни
поени (за месец јануари 1994 година) (чл. 4).
    Со измената и дополнување на ЗИПРМ (1994) изгласана во 1997 го-
дина беше пропишано дека по исклучок од членовите 3 и 4 на ЗИПРМ,
исплатата на нето платите до 31 декември 1997 година кај правните
лица со седиште во Република Македонија, освен кај правните лица
8.  Закон за општествениот капитал, Службен лист на СФРЈ, 84/89 и 46/90.
180
кај кои сите средства се во приватна сопственост, се врши најмногу до
нивото на последно исплатената плата заклучно со 9 јули 1997 година
(чл. 1, ЗИДЗИПРМ/97).
   Измените на ЗИПРМ (1994) од 2001 година воведоа единствен
начин на пресметка на максималниот износ што работодавците може
да го исплатат на работниците, а различниот третман при пресмет-
ката во зависност во која дејност припаѓа работодавецот е укинат.
Така, нето платите за месец јули 2001 година работодавецот и натаму
ги исплатува до висината на правото што го утврдил за последниот
месец за кој извршил исплата согласно со овој закон во рамките на
обезбедените средства и зголемено најмногу до 50% од остварената
стапка на пораст на трошоците на живот во тековниот во однос на
претходниот месец, со определени исклучоци предвидени во законот
(чл. 2-4, ЗИДЗИПРМ/01).
   Една од работите кои се укинаа во 2001, беа одредбите кои го регули-
раа начинот на пресметка и исплата на плати на работници кај правно
лице кое покажува загуба, а кои се исплаќаа најмногу во висина од
90% од предвиденото право со законот од 1994 година (оваа одредба
не се однесува на Фондот за пензиско и инвалидско осигурување, За-
водот за вработување и Фондот за здравствено осигурување) (чл. 7).
   Петтата измена на ЗИПРМ (1994), од јуни 2002 година, донесе про-
мени кај одредбите со кои се регулира максималната висина на нето
платите што се исплаќаат на работниците опфатени со овој закон. Пре-
двидено е корисниците на Буџетот на Република Македонија и јавните
здравствени установи правото на нето платите за месец јуни 2002 го-
дина да го утврдуваат до висината на правото утврдено за последниот
месец за кој извршиле исплата согласно со овој закон и зголемено до
нивото на обезбедените средства од Буџетот на РМ, односно од Фон-
дот за здравствено осигурување. При тоа е пропишано и дека кај овие
субјекти правото за исплата на нето платите за месец јули 2002 година
и натаму не може да биде повисоко од правото утврдено за месец јуни
2002 година (чл. 1, ЗИДЗИПРМ/јуни.02).
   Со дополнувањето на ЗИПРМ (1994) од 2005 година се пропиша
дека при утврдувањето на правото за исплата на нето платите не се
земаат нето платите на избраните и именуваните лица пресметани
согласно со Законот за плата и другите надоместоци на пратениците
во Собранието на Република Македонија и другите избрани и имену-
вани лица во Републиката (чл. 1, ЗДЗИПРМ/05). Со ова дополнување
се потенцира различниот начин во регулирање и исплата на износите
за нето платите што им се исплаќаат на пратениците и другите избра-
ни и именувани лица, а максималната висина на овие износи за нето
                                                                    181
 плати нема да биде регулирана со одредбите за исплата на нето плати
 согласно овој закон.
    Измените од 2007 година предвидоа можност за работодавачот да
 го зголеми утврденото право на нето плата во периодот од 2007 до
 2009 година за по 10% годишно, започнувајќи со исплатата на платата
 за септември 2007 година (чл. 7, ЗИДЗОПРМ/07).
    Со измената од 2008 година најпрво се промени начинот на прес-
 метка на нето платите што треба да се исплатуваат започнувајќи од
 јануари 2009. Со оваа измена, утврденото право на нето плата за дек-
 ември 2008 година се зголемува за износот на пресметаниот данок од
 плата, задолжителните социјални придонеси, согласно со пропиша-
 ните законски стапки за декември 2008 година и за износот на тро-
 шоците поврзани со работа по основа на исхрана за време на работа
 и превоз до и од работа, пресметани согласно со закон, колективен
 договор и договор за вработување, а во случајот на државните инсти-
 туции наведени во овој закон исплата се врши и во рамките на обез-
 бедените средства (чл. 1, ЗИДЗИПРМ/08). Покрај ова, овозможено е
 утврденото право на плата согласно со овој закон да биде зголемено
 во случаи на организациони промени кај работодавачот, промени во
 квалификационата структура на вработените, промени во висина-
 та на додатокот за работен стаж на вработените, со цел да не дојде
 до намалување на правото на плата на вработените, по претходно
 потврдена пресметка од министерот за труд и социјална политика во
 согласност со министерот за финансии (чл. 2). Покрај ова, согласно
 воведувањето на концептот „бруто плата“, со измената од 2008 зборот
„нето“ е избришан од содржината на законот (чл. 4).
    Со последната измена и дополнување на ЗИПРМ (1994) изгласана
 во јули 2009 година се ограничи периодот во кој работодавачот може
 да ја зголеми платата за по 10% годишно. Додека претходно периодот
 во кој може да биде направено тоа зголемување беше до 2009 година,
 сега се предвиде тој да биде до 2008 година, односно, за останатите
 месеци од 2009 година оваа можност се укина (чл. 1, ЗИДЗИПРМ/09).
 Сепак, беше предвидена можност работодавачот утврденото право на
 плата во 2010 година да го зголеми за 10% започнувајќи со исплатата
 за септември 2010 година (чл. 1).
182
       3. Минимална плата и минимален износ на плата
          која претставува основица за пресметување
               на даноците и придонесите од плата
   Во врска со оваа проблематика дојде до доста измени. Најпрво,
со ЗИПДНД од април 1992 година беше пропишано дека, докол-
ку правното лице утврди пониска нето плата од со закон загаран-
тираната, ќе исплатува во висина на со закон загарантирана нето
плата (чл. 5, ЗИПДНД/92).
   Веќе во јули истата година, со првата измена на овој закон, пре-
двидено е најниската нето плата под која не може да се исплатува да се
утврдува со Општиот колективен договор на Република Македонија,
а доколку правното лице кое што врши исплата утврди пониска нето
плата од таа утврдена со Општиот колективен договор и зголемена за
50%, тогаш исплатува плата во висина на најниската плата утврдена
во член 59 од Општиот колективен договор и зголемена за 50% (чл. 4,
ЗИДЗИПДНДР/јули.92). Треба да се потенцира дека со оваа измена
престана да се применува концептот на загарантирана минимална
плата со закон а која претставува загарантиран минимум под кој не
смее да биде исплатена плата на работникот.
   Следната година, со донесувањето на ЗИПДНД од 1993 година,
ваквите одредби повеќе не се предвидени во законот и наместо тоа е
воведена категоријата „плата по работник која претставува основица
за пресметување на даноците и придонесите од плата“. При тоа е про-
пишано дека таа не може да биде пониска од 65% од просечната ме-
сечна нето плата по работник во стопанството објавена во тековниот
месец (чл. 8, ЗИПДНД/93).
   ЗИПРМ (1994) го остави непроменет процентот на платата која
претставува основица за пресметување на даноците и придоне-
сите од плата, но пропиша дека мерило ќе биде просечната месеч-
на нето плата по работник во гранката на која ѝ припаѓа правното
лице (чл. 5, ЗИПРМ/94), а не просечната месечна нето плата по ра-
ботник во стопанството објавена во тековниот месец. Ова би значело
дека доколку просекот на гранката е понизок, би се пресметувале и
исплаќале пониски придонеси од плата за таа гранка, и обратно.
   Со измената и дополнувањето на ЗИПРМ (1994) од 2001 година
дојде до замена на категоријата „плата по работник која претставува
основица за пресметување на даноците и придонесите од плата“ со ка-
тегоријата „просечна месечна нето плата по работник која ја исплату-
ва работодавецот“. Покрај тоа, пропишано е дека просечната месечна
нето плата по работник која ја исплатува работодавецот не може да
                                                                  183
биде пониска од 65% од просечната месечна нето плата по работник
на одделот на кој му припаѓа работодавецот регистриран согласно со
Националната класификација на дејностите, објавена во тековниот
месец (чл. 5, ЗИДЗИПРМ/01).
    Измената на ЗИПРМ (1994) од 2008 година повторно ги промени
овие одредби од законот, согласно воведувањето на концептот „бруто
плата“. Сега, просечната месечна бруто плата што работодавачот ја
исплаќа на работникот не може да биде пониска од 50% од просечна-
та исплатена бруто плата по работник (чл. 3, ЗИДЗИПРМ/08). Оваа
измена на работодавачите им овозможи да пресметаат и исплатат
пониски просечни месечни нето плати на работниците за разлика од
претходниот начин на пресметка. Така, доколку просечната испла-
тена месечна нето плата во РМ за месец ноември 2009 година била
19.918 денари, 9 а согласно ЗИПРМ пред измената од 2008 година,
минимумот што можел да го исплати работодавачот како просечна
месечна нето плата изнесува 12.947 денари. Согласно измената, сега
пресметката се врши врз база на просечната месечна бруто плата, која
за месец јануари 2009 била 27.507 денари на ниво на РМ. Според тоа,
просечната месечна бруто плата што ја исплатува работодавачот не
може да биде пониска од 50% од овој износ, односно не може да биде
пониска од 13.753 денари. Имајќи предвид дека ова е бруто износ,
може да заклучиме дека просечниот износ за нето плата под кој ра-
ботодавачот не може да врши исплата на плати, значително е намален.
                 4. Исплата на надоместоци од плата
    ЗИПДНД во 1992 година вклучи одредби со кои се регулираше ви-
сината и исплатата на надоместоците кои имаат карактер на заеднич-
ка потрошувачка и висината и исплатата на надоместоците кои имаат
карактер на материјални расходи. Така, согласно овој закон правното
лице може да врши исплата на следните надоместоци:
    •  регрес за годишен одмор (К 15) најмногу во висина на просечната
месечна плата по работник исплатена во стопанството за периодот
февруари-април 1992 година;
    •  отпремнина при заминување во пензија најмногу во висина на
трикратен износ од просечната месечна плата по работник исплатена
во стопанството за истиот период;
9.  Просечна исплатена нето плата по работник за месец ноември 2009 година според
Државниот завод за статистика.
184
   •  исхрана на работниците во текот на работата најмногу во висина
од 25% од просечната месечна плата по работник исплатена во стопан-
ството за истиот период;
   •  дневници за службени патувања во Републиката во висина од
8% од просечната месечна плата по работник исплатена во стопан-
ството за истиот период;
   •  дневници за службени патувања во странство во висина на из-
носот утврден со Уредбата која се однесува за органите на управата и
   •  надоместок на трошоците за користење сопствен автомобил за
службени цели во висина до 25% од цената на литар гориво за соод-
ветното возило по поминат километар (чл. 6 и 7, ЗИПДНД/92).
   Најпрво, во јули 1992 година исплатата на надоместоците за ис-
храна на работниците во текот на работата престана да биде регули-
рана со закон, а тоа понатаму беше регулирано со Општиот колек-
тивен договор на РМ (чл. 5, ЗИДЗИПДНДР/јули.92), за во октомври
1992 година исплатата и на останатите надоместоци да престане да
биде регулирано со овој закон, при што понатаму беше регулирано
со Општиот колективен договор на РМ (чл. 1 ЗИДЗИПДНДР/окт.92).
   ЗИПДНД од 1993 година повторно ја регулира исплатата на некои
надоместоци кои имаат карактер на заедничка потрошувачка и ма-
теријални расходи. Утврден беше максимален износ до кој правното
лице може да исплати регрес на годишен одмор, и тоа најмногу до 60%,
а беше предвидена и исплата на најмногу до двократен износ за отпрем-
нина при заминување на работникот во пензија (чл. 12, ЗИПДНД/93).
Споредено со ЗИПДНД од 1992 година, тоа значеше значително нама-
лување на висината на овие надоместоци. Согласно законот од 1992,
висината на регресот за годишен одмор можеше да се исплати најмно-
гу до висина на просечната месечна плата по работник исплатена во
стопанството, додека висината на отпремнина при заминување во пен-
зија можеше да биде исплатена најмногу во висина на трикратен износ
од просечната месечна плата по работник исплатена во стопанството.
   Понатаму, со ЗИПРМ (1994), беше предвидена можноста регресот
за годишен одмор да биде исплатен во два дела. Во тој случај, про-
пишано е дека вкупниот износ не може да биде повисок од правото
утврдено при првата исплата (чл. 9, ЗИПРМ/94).
   Треба да се нагласи и тоа дека иако со измената и дополнувањето
на ЗИПРМ од 2008 година се воведе концептот „бруто плата“, надо-
местоците (регрес за годишен одмор и отпремнина при заминување
на работниците во пензија) продолжија да се пресметуваат врз основа
на просечната месечна нето плата по работник во стопанството обја-
вена до денот на исплатата (чл. 4, ЗИДЗИПРМ/08).
                                                                 185
                            3. Останати промени
    Во однос на начинот на исплата, со законот од 1992 се пропиша дека
правното лице ја исплатува платата на работниците исклучиво во па-
ричен износ, односно чек издаден од банка или пошта, а беше забра-
нета исплатата на плати од дневен пазар, како и исплатата на плати и
други надоместоци во бонови и натура (чл. 8, ЗИПДНД/92).
    Покрај ова, со истиот закон се регулираше и исплатата на дивиден-
да, т.е. се прецизира во кои случаи се забранува исплатата на диви-
денда кога сопственичката трансформација на претпријатието не е
извршена согласно со Законот за општествениот капитал (чл. 9).
    Понатаму, законот од 1993 година вклучи одредба со која покрај
забраната за исплата на плати од дневен пазар, како и исплата на
плати и други надоместоци на плати во бонови и натура, ја прошири
оваа забрана и за исплата на дивидендите (чл. 11, ЗИППРМ/93), а во
законот ја вклучи и регулира исплатата на пензиите (чл. 6).
                             4. Казнени одредби
    Првата промена поврзана со казнените одредби беше направе-
на во октомври 1992 година. Со оваа измена и дополнување на
ЗИПДНД (1992), новите казни беа драстично зголемени имајќи
ја предвид просечната плата во 1992 година. 10 Дотогашните
45.000 до 450.000 денари кои беа предвидени доколку правното лице
ги исплати платите и надоместоците спротивно на одредбите на овој
закон беа заменети со 150 до 200 просечни месечни плати, додека
казните за одговорното лице кај правното лице, од 2.500 до 25.000
денари, беа заменети со 30 до 50 просечни месечни плати (чл. 2,
ЗИЗИПДНДР/окт.92).
    Со законот од 1993 година се изврши промена на казнените одред-
би кои се однесуваа на одговорното лице за исплата на плати и на-
доместоци од плати кај правното лице. Овој закон предвиде парична
казна од пет до десет плати, со што значително ја намали казната пре-
двидена за ова лице. Покрај тоа, со овој закон се пропиша дека, покрај
паричната казна за стопански престап, може да се изрече и заштитна
мерка – забрана за вршење на определени должности во траење од
шест месеци до една година (чл. 15, ЗИПДНД/93).
10.  Согласно податоците на Заводот за статистика, просечната плата во мај 1992 година
изнесуваше 42.858 денари.
186
   Измената и дополнувањето на ЗИПРМ од 1997 година пов-
торно ги промени казнените одредби, при што казните станаа по-
благи. Така, казната што треба да ја плати правното лице кое нема
да ги исплати платите согласно овој закон изнесува меѓу 10.000 и
300.000 денари (чл. 2, ЗИДЗИПРМ/97). Висината на казната, пак, за
лицето кое е одговорно за исплата на платите за непочитување на
одредбите од овој закон сега е меѓу 1.000 и 50.000 денари, додека прет-
ходно беше меѓу пет до десет плати (чл. 2). За разлика од ова, зголеме-
но е траењето на заштитната мерка – забрана на вршење на определе-
ни должности на лицето одговорно за исплата на плати кај правното
лице, од шест месеци до една година на период од три години (чл. 2).
   Понатаму, измените и дополнувањата на ЗИПРМ од 2001 годи-
на значително ги зголемија минималните казни. Така, минималната
казна за прекршокот кој ќе го направи работодавецот, исплата на
плати спротивно од овој закон, е зголемена од 10.000 на 200.000 дена-
­ и (чл. 12, ЗИДЗИПРМ/01), а минималната казна за одговорното лице
р
е зголемена од 10.000 на 40.000 денари (чл. 12). Променета беше и дол-
жината на забраната за вршење на професија, дејност или должност за
одговорното лице кое платите ги исплатило спротивно на овој закон.
Додека претходната забрана изнесуваше три години, сега таа е нама-
лена и се движи од три месеци до една година (чл. 12).
   Измените на ЗИПРМ од 2007 година донесоа нови промени во каз-
нените одредби. Сега, за прекршок по основ на овој закон, работода-
вачот ќе треба да плати глоба во износ од 500 до 1.000 евра во денарска
противвредност (чл. 4, ЗИДЗИПРМ/07). Имајќи го предвид средниот
курс на еврото, може да констатираме дека казните за работодавачите
драстично се намалија. Новост за оваа измена е што покрај паричната
казна се воведе можност за изрекување на прекршочна санкција за
работодавачот, забрана за вршење на дејност во траење од шест месе-
ци до две години (чл. 4). Износите на казните за одговорното лице кај
работодавачот сега изнесуваат од 100 до 200 евра глоба во денарска
противвредност (чл. 4), со што значително се намалија казните што
одговорното лице кај работодавачот треба да ги плати доколку не ги
почитува одредбите на овој закон. Покрај ова, со овие измени пов-
торно се зголеми траењето на забраната за вршење професија, дејност
или должност на одговорното лице кај работодавачот, од период од
три месеци до една година на период од една до три години (чл. 4).
                                                                    187
     ЗАКОН ЗА ПРИДОНЕСИ ОД ЗАДОЛЖИТЕЛНО
                   СОЦИЈАЛНО ОСИГУРУВАЊЕ
    Законот за придонеси од задолжително социјално осигурување е
донесен во 2008 година 1 и досега има претрпено 2 измени и дополну-
вања. 2 Со овој закон се уредуваат видовите на придонеси за задолжи-
телно социјално осигурување, обврзниците за плаќање на придонеси
и за пресметка и уплата на придонеси, основиците на кои се плаќаат
придонеси, нивните стапки, начинот на пресметка и други прашања
кои се значајни за утврдување и плаќање на придонесите.
    ЗПЗСО донесе далекусежни промени во системот на исплата на
придонесите од задолжителното социјално осигурување. Проме-
ните ги засегаат и работниците, преку намалување на веројатноста
дека ќе добијат надоместоци за храна и превоз и преку намалу-
вањето на износот на нивните идни пензии, а посредно и преку на-
малувањето на приходите на Агенцијата за вработување и Фондот
за здравствено осигурување по основа на придонеси од задолжи-
телното социјално осигурување.
    Инаку, законот главно ги засега работодавците, зашто тие се оние
што ги уплатуваат придонесите од задолжителното социјално осигу-
рување. Од нивна гледна точка, ЗПЗСО им донесе поволности во делот
на намалувањето на стапките на придонесите (чл. 25, 30 и 31), намалу-
вањето на минималната основица (чл. 15) и воведувањето максимал-
на основица за плаќање придонеси (чл. 16). Но, од друга страна, преку
воведувањето на системот на бруто плата, односно со вклучувањето
на претходните исплати на работниците за хранарина и превоз во
основицата за пресметка и плаќање придонеси (чл. 14), поволностите
што ги донесе ЗПЗСО за нив во голема мера беа неутрализирани.
    Од гледна точка на работниците и нивните права, одредбите на
ЗПЗСО не можат да се оценат како поволни поради следните причини.
Прво, со овој закон е утврден најнизок износ на придонесите, но не
дојде до утврдување и на најниска висина на исплатената (нето) плата.
1.  Закон за придонеси од задолжително социјално осигурување, Сл. весник на РМ, 142/08.
2.  Закони за изменување и дополнување на Законот за придонеси од задолжително со-
цијално осигурување, Сл. весник на РМ – 64/09 и 156/09.
188
Второ, при утврдувањето на дополнителните примања од работен од-
нос кои влегуваат во основицата за пресметка и плаќање придонеси
изречно не се наведени надоместоците за храна и превоз (чл. 4 и 14),
со што се отвора можност работодавецот да не ги дава овие надоме-
стоци на своите работници. Трето, ако ефектот од намалувањето на
придонесите и вклучувањето на претходните исплати на работниците
за хранарина и превоз во основицата за пресметка и плаќање при-
донеси е повеќе или помалку ист од гледна точка на работодавците,
од гледна точка на работниците ова преструктуирање значи намалу-
вање на висината на нивната идна пензија, поради намалувањето на
процентот на придонесот за задолжително пензиско и инвалидско
осигурување од 19% во 2009 година, преку 16,5% во 2010 година, на
15% во 2011 година (чл. 25, 30 и 31). И четврто, со ЗПЗСО е утврде-
на обврската работниците да ја известат Управата за јавни приходи
доколку работодавецот не им достави заверена писмена пресметка за
пресметаните и уплатените придонеси во рок од 15 дена од денот на
исплатата на плата, дел од плата, надоместок на плата и друг паричен
надоместок, како и збирен годишен извештај до 15 февруари наредна-
та година (чл. 22). При тоа, доста контроверзно, предвидена е и глоба
во износ од 500 до 1.000 евра во денарска противвредност ако тие не
достават вакво известување до Управата за јавни приходи (чл. 29).
Сепак, овие две одредби од ЗПЗСО во мај 2009 година беа укинати од
страна на Уставниот суд. 3
    Во однос на првата промена на ЗПЗСО од мај 2009 година заслужу-
ва да се спомне одредбата дека и Фондот за здравствено осигурување
стана обврзник за пресметка и уплата на придонеси за невработените
лица кои примаат паричен надоместок во случај на невработеност и за
невработените лица кои активно бараат работа и се пријавени во Аген-
цијата за вработување, а немаат друга основа на осигурување (чл. 4).
    Што се однесува до измената и дополнувањето од декември 2009
година, со неа дојде до повишување на стапките на придонесите за
2010 година кај задолжителното пензиско и инвалидско осигурување,
задолжителното здравствено осигурување и пензиското и инвалид-
ското осигурување при стаж на осигурување кој се смета со зголемено
траење. Сепак, нивото на кое се повишени овие придонеси е пониско
во споредба со 2009 година (чл. 1).
3.  Одлука на Уставниот суд на Република Македонија, У. бр. 233/2008-0-1 од 6 мај 2009
година.
                                                                                  189
                   ЗАКОН ЗА ЕВИДЕНЦИИТЕ ОД
                         ОБЛАСТА НА ТРУДОТ
    Законот за евиденциите од областа на трудот е донесен во 2004 го-
дина 1 и досега има претрпено само едно изменување и дополнување,
во 2008 година. 2 Со овој закон се уредува воспоставувањето на еви-
денции во областа на трудот (како евиденција на вработените работ-
ници, на невработените лица, на работодавците итн.) и се регулира
начинот на водење на овие евиденции.
    Станува збор за технички закон кај кој, освен зголемувањето на
паричните казни за постапување спротивно на одредбите на овој
закон, не настанале позначајни промени од гледна точка на правата
на работниците.
    Измената и дополнувањето од 2008 година главно се однесува на
висината на казните. Покрај тоа, согласно новиот Закон за прекршо-
ците од 2006 година воведена е постапката за помирување како на-
чин за наплата на паричните казни (чл. 6, ЗИДЗЕОТ/08) и се укинува
поднесувањето пријава за засновање на работен однос во случајот на
приправниците (чл. 2).
    Во врска со висината на казните, главно доаѓа до зголемување на
казните кај сите засегнати страни: работодавците, одговорните лица
кај работодавецот, работниците и лицата определени за водење на
евиденциите. За издвојување се: прво, зголемувањето на минималната
казна за работодавецот од околу 400 на 2.000 евра во денарска против-
вредност ако не ги води или неуредно ја води евиденцијата за вработе-
ните работници, за потребата од работници, за платите, за повредите
при работа, за штрајкови организирани кај работодавецот и евиден-
цијата за корисниците на права од инвалидското осигурување (чл. 4);
второ, зголемувањето на казната за истиот прекршок за директорот,
односно друго одговорно лице кај работодавецот од околу 80 до
800 евра на 1.000 до 5.000 евра (чл. 4) и, трето, зголемувањето на каз-
ната од околу 30 до 300 евра на 200 до 500 евра за работниците кои
1.  Закон за евиденциите од областа на трудот, Сл. весник на РМ, 16/04.
2.  Закон за изменување и дополнување на Законот за евиденциите од областа на тру-
дот, Сл. весник на РМ, 102/08.
190
нема да пријават промена на податоците запишани во евиденцијата
за вработените работници, односно за невработени лица, ако се не-
вработени, ако даваат неточни податоци или ако заминат на работа
во странство, односно се вратат од работа во странство, а во пропи-
шаниот рок нема да се пријават во Агенцијата за вработување (чл. 7).
                                                                191
                      ЗАКОН ЗА ПРАЗНИЦИ НА
                     РЕПУБЛИКА МАКЕДОНИЈА
    Законот за празници на Република Македонија е донесен во мај
1998 година 1 и има претрпено само една измена и дополнување, во
февруари 2007 година. 2 Претходно оваа материја беше регулирана со
Законот за државни празници на Социјалистичка Република Македо-
нија и Законот за празници на Социјалистичка Федеративна Републи-
ка Југославија.
    Со Законот за измени и дополнувања, бројот на празници од 8 се
зголеми дури на 25. Најголем е бројот на зголемени празници за при-
падниците на верските и етничките заедници, а Денот на трудот, кој
според законот од 1998 се празнување 2 дена, на 1 и 2 мај, со зако-
нот за измени и дополнувања се намалува на еден ден и се празнува
само на 1 мај.
    Членот 5, кој го регулира правото на работникот на надомест на
плата и зголемена плата во согласност со законот и колективниот до-
говор, остана непроменет.
1.  Закон за празници, Сл. весник на РМ 21/98.
2.  Закон за измени и дополнувања на Законот за празници, Сл. весник на РМ 18/07.
192
                                    ЗАКЛУЧОК
                    ОПАЧИНАТА НА БИЗНИС РАЈОТ
    Иако „транзицијата“ никако не завршува, спасоносното решение
сепак се знае – привлекување на странски инвестиции, претворање на
Македонија во посакувана бизнис дестинација, во бизнис рај за стран-
ските инвеститори. Убедена во точноста на формулата, македонската
влада во 2007 година еуфорично го најави отпочнувањето на новата
кампања за привлекување странски инвестиции под карактеристичен
наслов: „Инвестирајте во Македонија – нов бизнис рај во Европа.“ 1
Ваквата состојба на духот овозможи странските инвеститори да стек-
нат речиси мисионерски имиџ – од нив се очекува да нè избават од
кризата, овозможувајќи прилив на капитал врз основа на кој еконо-
мијата потоа ќе фати залет.
    Но, градејќи го бизнис рајот, рајот за странските инвеститори, че-
сто се заборава на цената на тој потфат. Македонија не е единствената
што сака да ги привлече странските инвеститори. Многу други земји
се оддадени на градењето бизнис раеви. За да дојдат токму овде, на
инвеститорите треба да им се понуди нешто повеќе од она што го ну-
дат останатите. А инвеститорите сепак не се некои нови месии кои се
интересираат за благосостојбата на некои далечни народи. Нив ги ин-
тересира профитот, оплодувањето на нивниот капитал. Колку повеќе
профит ќе можат да извлечат – толку попримамлив ќе биде дотичниот
рај за нив. Но, која е цената што треба да се плати за тие да можат да
извлекуваат што повисоки профити?
    На интернет страницата на Агенцијата за странски инвестиции,
меѓу другото, пишува: „Со цел да се поддржат компаниите и да се зго-
леми нивната меѓународна компетитивност, Владата воведе законски
реформи во функционирањето на пазарот на трудот кои овозможу-
ваат полесно вработување и отпуштање на работната сила.“ 2 Зад оваа
1.  „Македонија нов бизнис рај во Европа“, http://www.vecer.com.mk/default.asp?ItemID=
D6ECCAB4A8E429439B470C1BEBD31CF2
2.  “Labour Force”, http://www.investinmacedonia.com/Default.aspx?item=menu&itemid=70
4&themeid=312
                                                                                   193
опскурна изјава која сугерира успех, за кој владата очекува да биде
пофалена, се крие опачината на градењето бизнис рај, се крие грдата
стварност на намалувањето на работничките права, на руинирањето
на многу човечки судбини. Во име на флексибилноста на пазарот се
жртвувани и се жртвуваат правата на работниците, бизнис рајот
се гради врз плеќите на работниците! Стварноста покажа дека гра-
дењето на бизнис рај истовремено значи и градење на работнички
пекол!
   Во „Добата на транзицијата“ се жртвувани работниците и нивни-
те права! Тоа јасно се гледа од анализата на измените во законската
регулатива кои се однесуваат на работничките права. Со константна
посветеност, сите досегашни влади без исклучок, и оние предводе-
ни од СДСМ и оние предводени од ВМРО ДПМНЕ, ги намалуваа
работничките права. Дури и кога правата беа намалувани по мал-
ку, незабележително, кога ќе се набљудува тој процес кумулативно,
ќе се забележи дека се работи за далеку од занемарливо намалување
на работничките права. Овде, сумирајќи ги најважните сознанија од
спроведената анализа, ќе посочиме на најважните намалувања и уки-
нувања на работничките права кои ги извршија владите на СДСМ и
ВМРО ДПМНЕ.
            Билансот на владите предводени од СДСМ
                   во однос на работничките права
   Во време кога на власт беа коалициите предводени од СДСМ дојде
до следните позначајни намалувања на работничките права:
   •  1993: укинување на обврската за осигурување на приправниците
кои вршат волонтерски работи (Закон за работни односи);
   •  1993 и 2005: намалување на времетраењето за коешто отпуште-
ниот работник како технолошки вишок имаше приоритет при врабо-
тувањето кај истиот работодавец (Закон за работни односи);
   •  1993, 1997, 2003, 2005 и 2006: драстично намалување на времето за
кое се исплатува паричниот надоместок за невработените лица (Закон
за вработување и осигурување во случај на невработеност);
   •  1995: воведување можност за отказ без отказен рок (Закон за ра-
ботни односи);
   •  1995: намалување на должината на отказниот рок (Закон за ра-
ботни односи);
   •  1997, 2003 и 2005: намалување на износот на испратнината за ли-
цата прогласени за технолошки вишок (Закон за работни односи);
194
   •  1998: воведување на можноста за намалување на деветмесечниот
период на породилно отсуство (Закон за работни односи);
   •  1998: овозможување со колективен договор на ниво на работо-
давец да се пропишуваат помали права од правата утврдени со гран-
ски колективен договор (Закон за работни односи);
   •  1998 и 2005: воведување и зајакнување на субјективните префе-
ренции на работодавецот при одлучувањето кои работници ќе бидат
отпуштени при технолошки вишок (Закон за работни односи);
   •  1998: укинување на судската заштита при прогласувањето техно-
лошки вишок (Закон за работни односи);
   •  2003 и 2005: пролонгирање на времетраењето и опсегот на работ-
ниот однос на определено време (Закон за работни односи);
   •  2004: оневозможување лицата кои го прекинале работен однос по
своја волја да ги остваруваат правата што се добиваат со стекнувањето
на статусот невработено лице (Закон за вработување и осигурување
во случај на невработеност);
   •  2004: укинување на одредбите со кои се регулира правото на ра-
ботниците на учество во управувањето со акционерските друштва и
друштвата во државна сопственост со што фактички е оневозможено
остварувањето на ова право (Закон за трговските друштва);
   •  2004 и 2006: воведување, а потоа укинување на одредбата за за-
должително вклучување на претставник на вработените лица кај дол-
жникот во одборот на доверителите при стечајна постапка (Закон за
стечај);
   •  2005: воведување на можност за забрана на дејствување на синди-
кат (Закон за работни односи);
   •  2005: значително отежнување на остварувањето на правото на
штрајк (организатор може да е само синдикат, можност за отказ за
време на штрајк, можност за судска забрана на штрајкот со право на
надомест на штета на работодавецот итн.) (Закон за работни односи);
   •  2005: намалување на средствата кои се издвојуваат за вработу-
вање на инвалидните лица (Закон за вработување на инвалидни лица);
   •  2006: укинување на можноста за жалба по престанок на догово-
рот за вработување при отворање на стечајната постапка (Закон за
стечај);
   •  2006: укинување на правото на основање Совет на вработените
и учеството на претставници на работниците во Управниот одбор на
јавното претпријатие (Закон за јавни претпријатија).
                                   ✳
                                                                  195
   Што се однесува до позитивните промени кај работничките права
за време на владеењето на СДСМ, за издвојување е следново:
   •  1993: скратување на полното работно време од 42 на 40 часа не-
делно (Закон за работни односи);
   •  1997: задржување на позитивните аспекти на регулативата што се
однесува на инспекцијата на трудот (Закон за инспекција на трудот);
   •  1997, 2003 и 2006: донесување времени закони со кои се олеснува
вработувањето на неопределено време на одредени категории невра-
ботени лица кои потешко можат да бидат вработени;
   •  2003 и 2005: воведување на одредби за недискриминација на ра-
ботното место (Закон за работни односи);
   •  2005: овозможување работните спорови да се решаваат по мирен
пат (Закон за работни односи);
   •  2005: воведување на посебна дневна платена пауза за доење на
дете за работничката чие дете е на возраст до една година (Закон за
работни односи);
   •  2005: воведување општа забрана на ноќната работа за малолетни-
те работници и на работниците над 57 години старост за жени и над
59 години за мажи (Закон за работни односи);
   •  2005: овозможување работниците да покренат иницијатива за
престанок на работодавачот ако тој не им исплатил плата и не им
уплатил придонеси од плата три месеца последователно (Закон за ра-
ботни односи);
   •  2005: воведување на законски инструктивни рокови за забрзување
на судските постапки по работни спорови, како и пропишување на мак-
сималното траење на судската постапка (Закон за парнична постапка);
   •  2006: воведување на побарувања од повисок исплатен ред во кои
спаѓаат нето платите и други побарувања на вработените (Закон за
стечај);
   •  2006: донесување на Закон за еднакви можности на жените и
мажите.
      Билансот на владите предводени од ВМРО ДПМНЕ
                  во однос на работничките права
   Позначајните негативни промени во законската регулатива до кои
дојде за време на владеењето на ВМРО ДПМНЕ се следните:
   •  2000: проширување на претходно воведените субјективни префе-
ренции на работодавецот при одлучувањето кои работници ќе бидат
отпуштени при технолошки вишок (Закон за работни односи);
196
   •  2000: укинување на можноста да се оствари право на старосна
пензија само врз основа на остварен стаж (Закон за пензиско и инва-
лидско осигурување);
   •  2007: укинување на правото на скратено работно време за работ-
ниците-инвалиди (Закон за пензиско и инвалидско осигурување);
   •  2007: оневозможено е примањето на социјална парична помош
ако на работникот работниот однос му престанал по негова вина или
по негово барање, ако одбие понуда за вработување, која одговара на
степенот на неговата стручна подготовка, или одбие обука, преква-
лификација или доквалификација заради вработување (Закон за со-
цијална заштита);
   •  2007: не е предвидено куќните помошници да бидат опфатени со
Законот за безбедност и здравје при работа;
   •  2007: се укина еден ден од празнувањето на Денот на трудот и сега
празникот се празнува само на 1 мај (Закон за празници на Република
Македонија);
   •  2007: поместување на можноста вработените да се стекнат со ак-
ции бесплатно или по повластена цена да важи од 2012 година (Закон
за трговските друштва);
   •  2008: намалување на законски гарантираниот годишен одмор
(Закон за работни односи);
   •  2008: пролонгирање на рокот на работниот однос на определено
време (Закон за работни односи);
   •  2008: укинување на правото на приоритет при вработувањето на
лицата прогласени за технолошки вишок (Закон за работни односи);
   •  2008: овозможување работодавачот да отпушти одреден ра-
ботник поради деловни причини и веќе следниот ден да вработи
друг работник на истите работи со иста стручна подготовка и зани-
мање (Закон за работни односи);
   •  2008: намалување на основицата за пресметување на испратнина-
та (Закон за работни односи);
   •  2008: укинување на изречната забрана според која работникот во
ноќна смена не смее да работи повеќе од една недела (Закон за работни
односи);
   •  2009: зголемување на државната контрола над синдикатите преку
промена на критериумите за репрезентативност (Закон за работни
односи);
   •  2009: овозможување, преку дефиницијата на работното време, ра-
ботникот да извршува какви било работни задачи, а не само оние кои
се соодветни на неговото работно место (Закон за работни односи).
                                                                    197
                                   ✳
    Што се однесува до позначајните позитивни промени, досието на
ВМРО ДПМНЕ е следното:
   •  2007: пропишување обврска за работодавачот да обезбеди здрав-
­ твени прегледи за своите вработени најмалку на секои 18 месеци
с
(Закон за безбедност и здравје при работа);
   •  2007: проширување на правото на работникот да одбие извршу-
вање на работа со вклучување и на правото така да постапи во слу-
чај ако претходно не биде информиран за сите можни опасности и
штетности, или ако работодавачот не му го обезбеди пропишаниот
здравствен преглед (Закон за безбедност и здравје при работа);
   •  2007: регулирање на вонсудското т.н. мирно решавање на работ-
ните спорови (Закон за мирно решавање на работните спорови);
   •  2008: донесување на посебен закон за стечајците, но со доста
ограничен опсег (Закон за материјално обезбедување на невработе-
ните лица поради приватизацијата на претпријатијата со доминантна
сопственост на државата во периодот од 2000 до 2004 година);
   •  2009: воведување забрана за психолошко вознемирување на ра-
ботното место (т.н. мобинг) (Закон за работни односи);
   •  2009: намалување на максималното траење на прекувремената
работа од 10 на 8 часа неделно (Закон за работни односи).
             Работничката гилотина на транзицијата
   Сумарно кажано, билансот на досегашните влади, и оние предводе-
ни од СДСМ и оние предводени од ВМРО ДПМНЕ е следниов:
    За време на СДСМ беше допуштено, меѓу другото, работниците да
работат и до четири години, а тоа сепак да биде договор за вработу-
вање на определено време! Ако се одлучат преку штрајк да ги заш-
титат или унапредат своите права, поради промените во законската
регулатива, тие доста потешко ќе можат да го започнат и ќе се соочат
со можност од отказ поради организирање или учество во штрајкот, а
самиот штрајк може судски да им биде забранет! И на хартија им беше
укинато правото на работниците да учествуваат во управувањето со
претпријатијата, кое и така во стварноста не се почитуваше! Беше во-
веден отказ без отказен рок, а покрај тоа беше намалена и должината на
отказниот рок! На газдите им беше овозможено да отпуштаат работ-
ници како технолошки вишок единствено бидејќи не им се допаѓаат
одредени работници, или ако тие премногу се бунат! При тоа, на овие
198
работници (без разлика што излегуваме од транзициската криза!) им
следуваше сè помала испратнина, тие ја изгубија судската заштита, а
времето за кое имаа приоритет при вработувањето во претпријатието
од кое беа отпуштени се намали од четири на една година! Ако не се
задоволни од својата работа и дадат отказ, оневозможено им е да ги
остваруваат правата како невработени лица, а ако успеат некако да
стекнат право на паричен надоместок во случај на невработеност, ќе
се соочат со драстично намален период за кој се исплатува овој надо-
мест! На работничките, пак, им беше дадено „правото“ предвреме да
го прекинат породилното отсуство и да се вратат на работа побрзо?!
   Од друга страна, за време на СДСМ, законското полно работно
време е намалено од 42 на 40 часа неделно, воведени се одредби за
недискриминација на работното место, даден е придонес за поголема
рамноправност на половите на работното место, работничките добија
право на посебна дневна платена пауза за доење на дете, а малолетни-
те и повозрасните работници добија право да не вршат работа ноќе.
Овозможено беше работниците да покренат иницијатива за преста-
нок на работодавачот ако тој не им исплатил плата и не им уплатил
придонеси од плата три месеца последователно, овозможено беше ра-
ботните спорови да се решаваат по мирен пат и беа воведени законски
инструктивни рокови за забрзување на судските постапки по работ-
ни спорови, а беше пропишано и максималното траење на судската
постапка. Позитивните аспекти на регулативата што се однесува на
инспекцијата на трудот се задржани, вклучително и задолжителната
инспекција при секоја, макар и усна, пријава од работниците. За да
се олесни вработувањето на невработените лица кои потешко можат
да бидат вработени, во три наврати беа донесени времени закони за
поттикнување на вработувањето.
   За време на ВМРО ДПМНЕ, меѓу другото, беше допуштено работ-
ниците да работат и пет години со договор на определено време! Во
текот на работното време, пропишано е, работниците треба да бидат
на располагање на газдата да извршуваат работни задачи без разлика
на дефиницијата на нивните работни места! Укината е заштитата ра-
ботата во ноќна смена да не смее да трае подолго од една недела, а за-
конски гарантираниот годишен одмор е намален на 20 дена! Укинато
е правото на скратено работно време за работниците-инвалиди, а за
сите работници е укината можноста да стекнат право на старосна пен-
зија само врз основа на остварен стаж! На оној работник кој по свое
барање ќе го прекине работниот однос или кај кого ќе биде констати-
рано дека по негова вина дошло до прекинување на работниот однос,
без разлика на неговата материјална состојба, му е оневозможено да
                                                                  199
прима социјална парична помош! На газдите им се проширени прет-
ходно воведените субјективни преференции при одлучувањето кои
работници ќе бидат отпуштени како технолошки вишок, а на тие ра-
ботници дополнително им е намалена основицата за пресметување на
испратнината! Уште повеќе, на овие работници им е укинато правото
на приоритет при вработувањето во претпријатието во кое работеле,
а на газдата му е дадено крајно проблематичното право да отпушти
работник поради деловни причини и веќе следниот ден да вработи
друг работник на истите работи со иста стручна подготовка и зани-
мање! А сето ова да помине со што помалку реакции, преку промена
на критериумите за репрезентативност, дополнително е ослабната
моќта на синдикатите и е зајакната државната контрола над нив!
   Од друга страна, за време на ВМРО ДПМНЕ, намалено е максимал-
ното законско траење на прекувремената работа од 10 на 8 часа недел-
но и воведена е забрана за психолошко вознемирување на работното
место. Потоа, пропишана е обврска за работодавачот да обезбеди здра-
вствени прегледи за своите вработени најмалку на секои 18 месеци и
проширено е правото на работникот да одбие извршување на работа
со вклучување и на правото така да постапи во случај ако претходно
не биде информиран за сите можни опасности и штетности, или ако
работодавачот не му го обезбеди пропишаниот здравствен преглед.
Регулирано е и вонсудското т.н. мирно решавање на работните споро-
ви и донесен е посебен закон за стечајците, но дури по долготрајниот
притисок од стечајците и со доста ограничен опсег.
   Како што може да се забележи од овој приказ – и кога на власт
бил СДСМ и кога на власт бил ВМРО ДПМНЕ, далеку побројни и
посуштински се негативните отколку позитивните промени во за-
конската регулатива што се однесува на работничките права. Тоа
ни дава за право да тврдиме дека покрај доста рекламираната регула-
торна гилотина, во Македонија и од страна на СДСМ и од страна на
ВМРО ДПМНЕ се спроведува политиката на работничка гилотина,
на намалување на работничките права со цел да се овозможат пови-
соки профити за оние што милозвучно се нарекуваат инвеститори и
претприемачи, а чие најпрецизно име е – капиталисти. И двете гило-
тини ја имаат истата цел, но работничката гилотина со себе повлекува
далеку посериозни реперкусии по животот на десетици илјади луѓе.
Прикажаниот биланс од политиката на работничка гилотина доста
јасно, за секому да му биде очигледно, покажува што е жртвувано, кои
права повеќе не постојат за да се постигне таа „возвишена“ цел со оп-
скурно име „флексибилност на пазарот на труд“. Има ли подобар доказ
за отуѓувањето на човечките производи од човекот, кога постои толку
200
 изразена готовност за некоја апстрактна цел да се жртвуваат живи
 битија, од крв и месо? Ако комунистите постојано се напаѓани токму
 поради ова, која е легитимноста тоа да се прави ако истовремено па-
 зарот се става пред луѓето, ако за флексибилноста на пазарот на труд
 некој се чувствува надлежен да ги жртвува правата на трудбениците?!
            И работничките права се човекови права!
    Транзицијата од поранешниот во сегашниот општествено-економ-
ски систем не беше замислена и не смее да се сведе само на трансфор-
 мација на државната во приватна сопственост и на премин од планска
 во пазарна економија. Клучен елемент на промената на општестве-
 но-политичкиот систем беше и преминот од партиска диктатура во
 (претставничка) демократија, во која ќе се почитуваат човековите
 права.
    Статусот на човековите права во Република Македонија, 20 години
од почетокот на транзицијата, сè уште е незадоволителен, сè уште нè
 прави „млада“, „недоразвиена“ демократија. Но, при оценката што и
 недостасува на оваа млада, недоразвиена демократија, обично одго-
 ворите се концентрираат на незадоволителното досие во поглед на
остварувањето на личните и политичките права. И ние сметаме дека
 личните и политичките права се многу важни за обезбедувањето на
 живот достоен за човекот и ги осудуваме сите власти, десни и леви,
 кои ги кршат личните и политичките права на своите граѓани. Но,
 истовремено сметаме дека и работничките права се важен сегмент од
 корпусот на човекови права, сегмент без кој целината е нецелосна.
    Во Република Македонија работничките права во претходните
 20 години драстично се намалија преку промените во законската регу-
 латива, а многу од правата кои и понатаму фигурираат во законските
 акти не се почитуваат. Оттука, досието на работничките права, како
составен дел од човековите права, е исклучително лошо и фрла сериоз-
 на дамка врз севкупната состојба со човековите права во нашата земја.
    Но, најстрашното сознание од сведувањето на билансот на
„транзицијата“ не е жртвувањето на работниците и нивните права
 на Левијатанот на „слободниот“ пазар. Најстрашното сознание е
 што и покрај тоа што се жртвувани работниците и нивните права,
 тоа нема некој поголем ефект врз „заживувањето на економијата“!
    Светската економска криза јасно ја покажува темната страна на
 неолибералистичката глобализација. Крајно време е критички да
 ја преиспитаме оправданоста на догмите на неолибералистичкото
                                                                   201
едноумие и повеќе да не жртвуваме неброени човечки судбини на ап-
страктните идеолошки догми.
  А што се однесува до самите работници, тие треба конечно да
престанат да чекаат некој друг да се бори за нивните права. Како што
посочи во една прилика Максим Горки – „права не се даваат, права се
земаат.“
202
Со константна посветеност, сите досегашни влади без исклу-
чок, и оние предводени од СДСМ и оние предводени од ВМРО
ДПМНЕ, ги намалуваа работничките права. Дури и кога правата
беа намалувани по малку, незабележително, кога ќе се набљу-
дува тој процес кумулативно, ќе се забележи дека се работи за
далеку од занемарливо намалување на работничките права.
